{
    "title": "Tokāteline mo e Ngaahi Fuakava",
    "uri": "/study/scriptures/dc-testament",
    "structure": [
        {
            "type": "content",
            "title": "peesi talamuʻaki",
            "uri": "/study/scriptures/dc-testament/title-page"
        },
        {
            "type": "content",
            "title": "Talateu",
            "uri": "/study/scriptures/dc-testament/introduction"
        },
        {
            "type": "section",
            "title": "Tokāteline mo e Ngaahi Fuakava",
            "entries": [
                {
                    "type": "content",
                    "title": "Tokāteline mo e Ngaahi Fuakava 1",
                    "uri": "/study/scriptures/dc-testament/dc/1"
                },
                {
                    "type": "content",
                    "title": "Tokāteline mo e Ngaahi Fuakava 2",
                    "uri": "/study/scriptures/dc-testament/dc/2"
                },
                {
                    "type": "content",
                    "title": "Tokāteline mo e Ngaahi Fuakava 3",
                    "uri": "/study/scriptures/dc-testament/dc/3"
                },
                {
                    "type": "content",
                    "title": "Tokāteline mo e Ngaahi Fuakava 4",
                    "uri": "/study/scriptures/dc-testament/dc/4"
                },
                {
                    "type": "content",
                    "title": "Tokāteline mo e Ngaahi Fuakava 5",
                    "uri": "/study/scriptures/dc-testament/dc/5"
                },
                {
                    "type": "content",
                    "title": "Tokāteline mo e Ngaahi Fuakava 6",
                    "uri": "/study/scriptures/dc-testament/dc/6"
                },
                {
                    "type": "content",
                    "title": "Tokāteline mo e Ngaahi Fuakava 7",
                    "uri": "/study/scriptures/dc-testament/dc/7"
                },
                {
                    "type": "content",
                    "title": "Tokāteline mo e Ngaahi Fuakava 8",
                    "uri": "/study/scriptures/dc-testament/dc/8"
                },
                {
                    "type": "content",
                    "title": "Tokāteline mo e Ngaahi Fuakava 9",
                    "uri": "/study/scriptures/dc-testament/dc/9"
                },
                {
                    "type": "content",
                    "title": "Tokāteline mo e Ngaahi Fuakava 10",
                    "uri": "/study/scriptures/dc-testament/dc/10"
                },
                {
                    "type": "content",
                    "title": "Tokāteline mo e Ngaahi Fuakava 11",
                    "uri": "/study/scriptures/dc-testament/dc/11"
                },
                {
                    "type": "content",
                    "title": "Tokāteline mo e Ngaahi Fuakava 12",
                    "uri": "/study/scriptures/dc-testament/dc/12"
                },
                {
                    "type": "content",
                    "title": "Tokāteline mo e Ngaahi Fuakava 13",
                    "uri": "/study/scriptures/dc-testament/dc/13"
                },
                {
                    "type": "content",
                    "title": "Tokāteline mo e Ngaahi Fuakava 14",
                    "uri": "/study/scriptures/dc-testament/dc/14"
                },
                {
                    "type": "content",
                    "title": "Tokāteline mo e Ngaahi Fuakava 15",
                    "uri": "/study/scriptures/dc-testament/dc/15"
                },
                {
                    "type": "content",
                    "title": "Tokāteline mo e Ngaahi Fuakava 16",
                    "uri": "/study/scriptures/dc-testament/dc/16"
                },
                {
                    "type": "content",
                    "title": "Tokāteline mo e Ngaahi Fuakava 17",
                    "uri": "/study/scriptures/dc-testament/dc/17"
                },
                {
                    "type": "content",
                    "title": "Tokāteline mo e Ngaahi Fuakava 18",
                    "uri": "/study/scriptures/dc-testament/dc/18"
                },
                {
                    "type": "content",
                    "title": "Tokāteline mo e Ngaahi Fuakava 19",
                    "uri": "/study/scriptures/dc-testament/dc/19"
                },
                {
                    "type": "content",
                    "title": "Tokāteline mo e Ngaahi Fuakava 20",
                    "uri": "/study/scriptures/dc-testament/dc/20"
                },
                {
                    "type": "content",
                    "title": "Tokāteline mo e Ngaahi Fuakava 21",
                    "uri": "/study/scriptures/dc-testament/dc/21"
                },
                {
                    "type": "content",
                    "title": "Tokāteline mo e Ngaahi Fuakava 22",
                    "uri": "/study/scriptures/dc-testament/dc/22"
                },
                {
                    "type": "content",
                    "title": "Tokāteline mo e Ngaahi Fuakava 23",
                    "uri": "/study/scriptures/dc-testament/dc/23"
                },
                {
                    "type": "content",
                    "title": "Tokāteline mo e Ngaahi Fuakava 24",
                    "uri": "/study/scriptures/dc-testament/dc/24"
                },
                {
                    "type": "content",
                    "title": "Tokāteline mo e Ngaahi Fuakava 25",
                    "uri": "/study/scriptures/dc-testament/dc/25"
                },
                {
                    "type": "content",
                    "title": "Tokāteline mo e Ngaahi Fuakava 26",
                    "uri": "/study/scriptures/dc-testament/dc/26"
                },
                {
                    "type": "content",
                    "title": "Tokāteline mo e Ngaahi Fuakava 27",
                    "uri": "/study/scriptures/dc-testament/dc/27"
                },
                {
                    "type": "content",
                    "title": "Tokāteline mo e Ngaahi Fuakava 28",
                    "uri": "/study/scriptures/dc-testament/dc/28"
                },
                {
                    "type": "content",
                    "title": "Tokāteline mo e Ngaahi Fuakava 29",
                    "uri": "/study/scriptures/dc-testament/dc/29"
                },
                {
                    "type": "content",
                    "title": "Tokāteline mo e Ngaahi Fuakava 30",
                    "uri": "/study/scriptures/dc-testament/dc/30"
                },
                {
                    "type": "content",
                    "title": "Tokāteline mo e Ngaahi Fuakava 31",
                    "uri": "/study/scriptures/dc-testament/dc/31"
                },
                {
                    "type": "content",
                    "title": "Tokāteline mo e Ngaahi Fuakava 32",
                    "uri": "/study/scriptures/dc-testament/dc/32"
                },
                {
                    "type": "content",
                    "title": "Tokāteline mo e Ngaahi Fuakava 33",
                    "uri": "/study/scriptures/dc-testament/dc/33"
                },
                {
                    "type": "content",
                    "title": "Tokāteline mo e Ngaahi Fuakava 34",
                    "uri": "/study/scriptures/dc-testament/dc/34"
                },
                {
                    "type": "content",
                    "title": "Tokāteline mo e Ngaahi Fuakava 35",
                    "uri": "/study/scriptures/dc-testament/dc/35"
                },
                {
                    "type": "content",
                    "title": "Tokāteline mo e Ngaahi Fuakava 36",
                    "uri": "/study/scriptures/dc-testament/dc/36"
                },
                {
                    "type": "content",
                    "title": "Tokāteline mo e Ngaahi Fuakava 37",
                    "uri": "/study/scriptures/dc-testament/dc/37"
                },
                {
                    "type": "content",
                    "title": "Tokāteline mo e Ngaahi Fuakava 38",
                    "uri": "/study/scriptures/dc-testament/dc/38"
                },
                {
                    "type": "content",
                    "title": "Tokāteline mo e Ngaahi Fuakava 39",
                    "uri": "/study/scriptures/dc-testament/dc/39"
                },
                {
                    "type": "content",
                    "title": "Tokāteline mo e Ngaahi Fuakava 40",
                    "uri": "/study/scriptures/dc-testament/dc/40"
                },
                {
                    "type": "content",
                    "title": "Tokāteline mo e Ngaahi Fuakava 41",
                    "uri": "/study/scriptures/dc-testament/dc/41"
                },
                {
                    "type": "content",
                    "title": "Tokāteline mo e Ngaahi Fuakava 42",
                    "uri": "/study/scriptures/dc-testament/dc/42"
                },
                {
                    "type": "content",
                    "title": "Tokāteline mo e Ngaahi Fuakava 43",
                    "uri": "/study/scriptures/dc-testament/dc/43"
                },
                {
                    "type": "content",
                    "title": "Tokāteline mo e Ngaahi Fuakava 44",
                    "uri": "/study/scriptures/dc-testament/dc/44"
                },
                {
                    "type": "content",
                    "title": "Tokāteline mo e Ngaahi Fuakava 45",
                    "uri": "/study/scriptures/dc-testament/dc/45"
                },
                {
                    "type": "content",
                    "title": "Tokāteline mo e Ngaahi Fuakava 46",
                    "uri": "/study/scriptures/dc-testament/dc/46"
                },
                {
                    "type": "content",
                    "title": "Tokāteline mo e Ngaahi Fuakava 47",
                    "uri": "/study/scriptures/dc-testament/dc/47"
                },
                {
                    "type": "content",
                    "title": "Tokāteline mo e Ngaahi Fuakava 48",
                    "uri": "/study/scriptures/dc-testament/dc/48"
                },
                {
                    "type": "content",
                    "title": "Tokāteline mo e Ngaahi Fuakava 49",
                    "uri": "/study/scriptures/dc-testament/dc/49"
                },
                {
                    "type": "content",
                    "title": "Tokāteline mo e Ngaahi Fuakava 50",
                    "uri": "/study/scriptures/dc-testament/dc/50"
                },
                {
                    "type": "content",
                    "title": "Tokāteline mo e Ngaahi Fuakava 51",
                    "uri": "/study/scriptures/dc-testament/dc/51"
                },
                {
                    "type": "content",
                    "title": "Tokāteline mo e Ngaahi Fuakava 52",
                    "uri": "/study/scriptures/dc-testament/dc/52"
                },
                {
                    "type": "content",
                    "title": "Tokāteline mo e Ngaahi Fuakava 53",
                    "uri": "/study/scriptures/dc-testament/dc/53"
                },
                {
                    "type": "content",
                    "title": "Tokāteline mo e Ngaahi Fuakava 54",
                    "uri": "/study/scriptures/dc-testament/dc/54"
                },
                {
                    "type": "content",
                    "title": "Tokāteline mo e Ngaahi Fuakava 55",
                    "uri": "/study/scriptures/dc-testament/dc/55"
                },
                {
                    "type": "content",
                    "title": "Tokāteline mo e Ngaahi Fuakava 56",
                    "uri": "/study/scriptures/dc-testament/dc/56"
                },
                {
                    "type": "content",
                    "title": "Tokāteline mo e Ngaahi Fuakava 57",
                    "uri": "/study/scriptures/dc-testament/dc/57"
                },
                {
                    "type": "content",
                    "title": "Tokāteline mo e Ngaahi Fuakava 58",
                    "uri": "/study/scriptures/dc-testament/dc/58"
                },
                {
                    "type": "content",
                    "title": "Tokāteline mo e Ngaahi Fuakava 59",
                    "uri": "/study/scriptures/dc-testament/dc/59"
                },
                {
                    "type": "content",
                    "title": "Tokāteline mo e Ngaahi Fuakava 60",
                    "uri": "/study/scriptures/dc-testament/dc/60"
                },
                {
                    "type": "content",
                    "title": "Tokāteline mo e Ngaahi Fuakava 61",
                    "uri": "/study/scriptures/dc-testament/dc/61"
                },
                {
                    "type": "content",
                    "title": "Tokāteline mo e Ngaahi Fuakava 62",
                    "uri": "/study/scriptures/dc-testament/dc/62"
                },
                {
                    "type": "content",
                    "title": "Tokāteline mo e Ngaahi Fuakava 63",
                    "uri": "/study/scriptures/dc-testament/dc/63"
                },
                {
                    "type": "content",
                    "title": "Tokāteline mo e Ngaahi Fuakava 64",
                    "uri": "/study/scriptures/dc-testament/dc/64"
                },
                {
                    "type": "content",
                    "title": "Tokāteline mo e Ngaahi Fuakava 65",
                    "uri": "/study/scriptures/dc-testament/dc/65"
                },
                {
                    "type": "content",
                    "title": "Tokāteline mo e Ngaahi Fuakava 66",
                    "uri": "/study/scriptures/dc-testament/dc/66"
                },
                {
                    "type": "content",
                    "title": "Tokāteline mo e Ngaahi Fuakava 67",
                    "uri": "/study/scriptures/dc-testament/dc/67"
                },
                {
                    "type": "content",
                    "title": "Tokāteline mo e Ngaahi Fuakava 68",
                    "uri": "/study/scriptures/dc-testament/dc/68"
                },
                {
                    "type": "content",
                    "title": "Tokāteline mo e Ngaahi Fuakava 69",
                    "uri": "/study/scriptures/dc-testament/dc/69"
                },
                {
                    "type": "content",
                    "title": "Tokāteline mo e Ngaahi Fuakava 70",
                    "uri": "/study/scriptures/dc-testament/dc/70"
                },
                {
                    "type": "content",
                    "title": "Tokāteline mo e Ngaahi Fuakava 71",
                    "uri": "/study/scriptures/dc-testament/dc/71"
                },
                {
                    "type": "content",
                    "title": "Tokāteline mo e Ngaahi Fuakava 72",
                    "uri": "/study/scriptures/dc-testament/dc/72"
                },
                {
                    "type": "content",
                    "title": "Tokāteline mo e Ngaahi Fuakava 73",
                    "uri": "/study/scriptures/dc-testament/dc/73"
                },
                {
                    "type": "content",
                    "title": "Tokāteline mo e Ngaahi Fuakava 74",
                    "uri": "/study/scriptures/dc-testament/dc/74"
                },
                {
                    "type": "content",
                    "title": "Tokāteline mo e Ngaahi Fuakava 75",
                    "uri": "/study/scriptures/dc-testament/dc/75"
                },
                {
                    "type": "content",
                    "title": "Tokāteline mo e Ngaahi Fuakava 76",
                    "uri": "/study/scriptures/dc-testament/dc/76"
                },
                {
                    "type": "content",
                    "title": "Tokāteline mo e Ngaahi Fuakava 77",
                    "uri": "/study/scriptures/dc-testament/dc/77"
                },
                {
                    "type": "content",
                    "title": "Tokāteline mo e Ngaahi Fuakava 78",
                    "uri": "/study/scriptures/dc-testament/dc/78"
                },
                {
                    "type": "content",
                    "title": "Tokāteline mo e Ngaahi Fuakava 79",
                    "uri": "/study/scriptures/dc-testament/dc/79"
                },
                {
                    "type": "content",
                    "title": "Tokāteline mo e Ngaahi Fuakava 80",
                    "uri": "/study/scriptures/dc-testament/dc/80"
                },
                {
                    "type": "content",
                    "title": "Tokāteline mo e Ngaahi Fuakava 81",
                    "uri": "/study/scriptures/dc-testament/dc/81"
                },
                {
                    "type": "content",
                    "title": "Tokāteline mo e Ngaahi Fuakava 82",
                    "uri": "/study/scriptures/dc-testament/dc/82"
                },
                {
                    "type": "content",
                    "title": "Tokāteline mo e Ngaahi Fuakava 83",
                    "uri": "/study/scriptures/dc-testament/dc/83"
                },
                {
                    "type": "content",
                    "title": "Tokāteline mo e Ngaahi Fuakava 84",
                    "uri": "/study/scriptures/dc-testament/dc/84"
                },
                {
                    "type": "content",
                    "title": "Tokāteline mo e Ngaahi Fuakava 85",
                    "uri": "/study/scriptures/dc-testament/dc/85"
                },
                {
                    "type": "content",
                    "title": "Tokāteline mo e Ngaahi Fuakava 86",
                    "uri": "/study/scriptures/dc-testament/dc/86"
                },
                {
                    "type": "content",
                    "title": "Tokāteline mo e Ngaahi Fuakava 87",
                    "uri": "/study/scriptures/dc-testament/dc/87"
                },
                {
                    "type": "content",
                    "title": "Tokāteline mo e Ngaahi Fuakava 88",
                    "uri": "/study/scriptures/dc-testament/dc/88"
                },
                {
                    "type": "content",
                    "title": "Tokāteline mo e Ngaahi Fuakava 89",
                    "uri": "/study/scriptures/dc-testament/dc/89"
                },
                {
                    "type": "content",
                    "title": "Tokāteline mo e Ngaahi Fuakava 90",
                    "uri": "/study/scriptures/dc-testament/dc/90"
                },
                {
                    "type": "content",
                    "title": "Tokāteline mo e Ngaahi Fuakava 91",
                    "uri": "/study/scriptures/dc-testament/dc/91"
                },
                {
                    "type": "content",
                    "title": "Tokāteline mo e Ngaahi Fuakava 92",
                    "uri": "/study/scriptures/dc-testament/dc/92"
                },
                {
                    "type": "content",
                    "title": "Tokāteline mo e Ngaahi Fuakava 93",
                    "uri": "/study/scriptures/dc-testament/dc/93"
                },
                {
                    "type": "content",
                    "title": "Tokāteline mo e Ngaahi Fuakava 94",
                    "uri": "/study/scriptures/dc-testament/dc/94"
                },
                {
                    "type": "content",
                    "title": "Tokāteline mo e Ngaahi Fuakava 95",
                    "uri": "/study/scriptures/dc-testament/dc/95"
                },
                {
                    "type": "content",
                    "title": "Tokāteline mo e Ngaahi Fuakava 96",
                    "uri": "/study/scriptures/dc-testament/dc/96"
                },
                {
                    "type": "content",
                    "title": "Tokāteline mo e Ngaahi Fuakava 97",
                    "uri": "/study/scriptures/dc-testament/dc/97"
                },
                {
                    "type": "content",
                    "title": "Tokāteline mo e Ngaahi Fuakava 98",
                    "uri": "/study/scriptures/dc-testament/dc/98"
                },
                {
                    "type": "content",
                    "title": "Tokāteline mo e Ngaahi Fuakava 99",
                    "uri": "/study/scriptures/dc-testament/dc/99"
                },
                {
                    "type": "content",
                    "title": "Tokāteline mo e Ngaahi Fuakava 100",
                    "uri": "/study/scriptures/dc-testament/dc/100"
                },
                {
                    "type": "content",
                    "title": "Tokāteline mo e Ngaahi Fuakava 101",
                    "uri": "/study/scriptures/dc-testament/dc/101"
                },
                {
                    "type": "content",
                    "title": "Tokāteline mo e Ngaahi Fuakava 102",
                    "uri": "/study/scriptures/dc-testament/dc/102"
                },
                {
                    "type": "content",
                    "title": "Tokāteline mo e Ngaahi Fuakava 103",
                    "uri": "/study/scriptures/dc-testament/dc/103"
                },
                {
                    "type": "content",
                    "title": "Tokāteline mo e Ngaahi Fuakava 104",
                    "uri": "/study/scriptures/dc-testament/dc/104"
                },
                {
                    "type": "content",
                    "title": "Tokāteline mo e Ngaahi Fuakava 105",
                    "uri": "/study/scriptures/dc-testament/dc/105"
                },
                {
                    "type": "content",
                    "title": "Tokāteline mo e Ngaahi Fuakava 106",
                    "uri": "/study/scriptures/dc-testament/dc/106"
                },
                {
                    "type": "content",
                    "title": "Tokāteline mo e Ngaahi Fuakava 107",
                    "uri": "/study/scriptures/dc-testament/dc/107"
                },
                {
                    "type": "content",
                    "title": "Tokāteline mo e Ngaahi Fuakava 108",
                    "uri": "/study/scriptures/dc-testament/dc/108"
                },
                {
                    "type": "content",
                    "title": "Tokāteline mo e Ngaahi Fuakava 109",
                    "uri": "/study/scriptures/dc-testament/dc/109"
                },
                {
                    "type": "content",
                    "title": "Tokāteline mo e Ngaahi Fuakava 110",
                    "uri": "/study/scriptures/dc-testament/dc/110"
                },
                {
                    "type": "content",
                    "title": "Tokāteline mo e Ngaahi Fuakava 111",
                    "uri": "/study/scriptures/dc-testament/dc/111"
                },
                {
                    "type": "content",
                    "title": "Tokāteline mo e Ngaahi Fuakava 112",
                    "uri": "/study/scriptures/dc-testament/dc/112"
                },
                {
                    "type": "content",
                    "title": "Tokāteline mo e Ngaahi Fuakava 113",
                    "uri": "/study/scriptures/dc-testament/dc/113"
                },
                {
                    "type": "content",
                    "title": "Tokāteline mo e Ngaahi Fuakava 114",
                    "uri": "/study/scriptures/dc-testament/dc/114"
                },
                {
                    "type": "content",
                    "title": "Tokāteline mo e Ngaahi Fuakava 115",
                    "uri": "/study/scriptures/dc-testament/dc/115"
                },
                {
                    "type": "content",
                    "title": "Tokāteline mo e Ngaahi Fuakava 116",
                    "uri": "/study/scriptures/dc-testament/dc/116"
                },
                {
                    "type": "content",
                    "title": "Tokāteline mo e Ngaahi Fuakava 117",
                    "uri": "/study/scriptures/dc-testament/dc/117"
                },
                {
                    "type": "content",
                    "title": "Tokāteline mo e Ngaahi Fuakava 118",
                    "uri": "/study/scriptures/dc-testament/dc/118"
                },
                {
                    "type": "content",
                    "title": "Tokāteline mo e Ngaahi Fuakava 119",
                    "uri": "/study/scriptures/dc-testament/dc/119"
                },
                {
                    "type": "content",
                    "title": "Tokāteline mo e Ngaahi Fuakava 120",
                    "uri": "/study/scriptures/dc-testament/dc/120"
                },
                {
                    "type": "content",
                    "title": "Tokāteline mo e Ngaahi Fuakava 121",
                    "uri": "/study/scriptures/dc-testament/dc/121"
                },
                {
                    "type": "content",
                    "title": "Tokāteline mo e Ngaahi Fuakava 122",
                    "uri": "/study/scriptures/dc-testament/dc/122"
                },
                {
                    "type": "content",
                    "title": "Tokāteline mo e Ngaahi Fuakava 123",
                    "uri": "/study/scriptures/dc-testament/dc/123"
                },
                {
                    "type": "content",
                    "title": "Tokāteline mo e Ngaahi Fuakava 124",
                    "uri": "/study/scriptures/dc-testament/dc/124"
                },
                {
                    "type": "content",
                    "title": "Tokāteline mo e Ngaahi Fuakava 125",
                    "uri": "/study/scriptures/dc-testament/dc/125"
                },
                {
                    "type": "content",
                    "title": "Tokāteline mo e Ngaahi Fuakava 126",
                    "uri": "/study/scriptures/dc-testament/dc/126"
                },
                {
                    "type": "content",
                    "title": "Tokāteline mo e Ngaahi Fuakava 127",
                    "uri": "/study/scriptures/dc-testament/dc/127"
                },
                {
                    "type": "content",
                    "title": "Tokāteline mo e Ngaahi Fuakava 128",
                    "uri": "/study/scriptures/dc-testament/dc/128"
                },
                {
                    "type": "content",
                    "title": "Tokāteline mo e Ngaahi Fuakava 129",
                    "uri": "/study/scriptures/dc-testament/dc/129"
                },
                {
                    "type": "content",
                    "title": "Tokāteline mo e Ngaahi Fuakava 130",
                    "uri": "/study/scriptures/dc-testament/dc/130"
                },
                {
                    "type": "content",
                    "title": "Tokāteline mo e Ngaahi Fuakava 131",
                    "uri": "/study/scriptures/dc-testament/dc/131"
                },
                {
                    "type": "content",
                    "title": "Tokāteline mo e Ngaahi Fuakava 132",
                    "uri": "/study/scriptures/dc-testament/dc/132"
                },
                {
                    "type": "content",
                    "title": "Tokāteline mo e Ngaahi Fuakava 133",
                    "uri": "/study/scriptures/dc-testament/dc/133"
                },
                {
                    "type": "content",
                    "title": "Tokāteline mo e Ngaahi Fuakava 134",
                    "uri": "/study/scriptures/dc-testament/dc/134"
                },
                {
                    "type": "content",
                    "title": "Tokāteline mo e Ngaahi Fuakava 135",
                    "uri": "/study/scriptures/dc-testament/dc/135"
                },
                {
                    "type": "content",
                    "title": "Tokāteline mo e Ngaahi Fuakava 136",
                    "uri": "/study/scriptures/dc-testament/dc/136"
                },
                {
                    "type": "content",
                    "title": "Tokāteline mo e Ngaahi Fuakava 137",
                    "uri": "/study/scriptures/dc-testament/dc/137"
                },
                {
                    "type": "content",
                    "title": "Tokāteline mo e Ngaahi Fuakava 138",
                    "uri": "/study/scriptures/dc-testament/dc/138"
                }
            ]
        },
        {
            "type": "section",
            "title": "Fanongonongo Fakamafaiʻi",
            "entries": [
                {
                    "type": "content",
                    "title": "Fanongonongo Fakamafaiʻi 1",
                    "uri": "/study/scriptures/dc-testament/od/1"
                },
                {
                    "type": "content",
                    "title": "Fanongonongo Fakamafaiʻi 2",
                    "uri": "/study/scriptures/dc-testament/od/2"
                }
            ]
        }
    ],
    "contents": {
        "/study/scriptures/dc-testament/title-page": {
            "uri": "/study/scriptures/dc-testament/title-page",
            "title": "peesi talamuʻaki",
            "data_type": "chapter",
            "book_title": "Ko e Tokāteline mo e Ngaahi Fuakava ʻa e Siasi ʻo Sīsū Kalaisi ʻo e Kau Māʻoniʻoni ʻi he Ngaahi ʻAho Kimui Ní",
            "subtitle": [
                "ʻOku tuʻu ʻi ai ʻa e Ngaahi Fakahā ʻa ia Naʻe Fai Kia Siosefa Sāmita, ko e Palōfitá Fakataha mo e Ngaahi Meʻa ʻe Niʻihi Naʻe Fakalahi ki ai ʻe Kinautolu naʻa Nau Fetongi ia ʻi he Lakanga Fakapalesiteni ʻo e Siasí"
            ],
            "text": [
                "Pulusi ʻe he Siasi ʻo Sīsū Kalaisi ʻo e Kau Māʻoniʻoni ʻi he Ngaahi ʻAho Kimui Ní",
                "Sōleki Siti, ʻIutā, USA",
                "© 2006 by Intellectual Reserve, Inc.",
                "Maʻu ʻa e ngaahi mafai fakalao kotoa pē",
                "Paaki ʻi he ʻIunaiteti Siteiti ʻo ʻAmeliká 6/2011",
                "19932006",
                "Translation of the Book of Mormon, Doctrine and Covenants, and Pearl of Great Price",
                "Tongan"
            ]
        },
        "/study/scriptures/dc-testament/introduction": {
            "uri": "/study/scriptures/dc-testament/introduction",
            "title": "Talateu",
            "data_type": "chapter",
            "book_title": "Talateu",
            "text": [
                "Ko e Tokāteline mo e Ngaahi Fuakavá ko hano fakatahatahaʻi ia ʻo e ngaahi fakahā fakalangi mo e ngaahi tala fakahā fakalaumālie naʻe fai mai ki hono fokotuʻu mo hono puleʻi ʻo e puleʻanga ʻo e ʻOtuá ʻi he māmaní ʻi he ngaahi ʻaho fakaʻosí. Neongo ʻoku fakataumuʻa mai hano konga lahi ʻo e ngaahi vahé ki he kāingalotu ʻo e Siasi ʻo Sīsū Kalaisi ʻo e Kau Māʻoniʻoni ʻi he Ngaahi ʻAho Kimui Ní, ka ʻoku fakataumuʻa ʻa hono ngaahi pōpoakí, ngaahi fakatokangá, mo e ngaahi naʻinaʻí ke ʻaonga ki he faʻahinga kotoa ʻo e tangatá pea ʻoku ʻi ai mo ha fakaafe ki he kakai fulipē ʻi he feituʻu kotoa pē ke nau fanongo ki he leʻo ʻo e ʻEiki ko Sīsū Kalaisí, ʻoku folofola mai kiate kinautolu koeʻuhi ko ʻenau lelei fakatuʻasinó mo honau fakamoʻui ʻi he taʻengatá.",
                "Naʻe maʻu ha konga lahi ʻo e ngaahi fakahā ʻi he tohi ko ʻení ʻo fakafou mai ʻia Siosefa Sāmita, ko e Siʻí, ʻa ia ko e ʻuluaki palōfita mo e palesiteni ʻo e Siasi ʻo Sīsū Kalaisi ʻo e Kau Māʻoniʻoni ʻi he Ngaahi ʻAho Kimui Ní. Naʻe ʻomi ha niʻihi kehe ʻo fou mai ʻi he niʻihi ʻo kinautolu naʻa nau fetongi ia ʻi he Lakanga Fakapalesitení (vakai ki he ngaahi ʻuluʻi fakamatala ki he vahe 135, 136, mo e 138, mo e Fanongonongo Fakamafaiʻi 1 mo e 2).",
                "Ko e tohi ʻo e Tokāteline mo e Ngaahi Fuakavá ko e taha ia ʻo e ngaahi tohi folofola ʻa e Siasí fakataha mo e Tohi Tapú, ko e Tohi ʻa Molomoná, pea mo e Mataʻitofe Mahuʻingá. Ka neongo iá, ʻoku kehe ʻa e Tokāteline mo e Ngaahi Fuakavá koeʻuhí he ʻoku ʻikai ko hano liliu ia ʻo ha tohi fakakuongamuʻa, ka naʻe maʻu pē ia ʻi onopooni pea naʻe foaki mai ia ʻe he ʻOtuá ʻo fakafou mai ʻi heʻene kau palōfita kuo filí ki hono fakafoki mai ʻo ʻene ngāue toputapú mo hono fokotuʻu maʻu ʻo e puleʻanga ʻo e ʻOtuá ʻi he māmaní ʻi he ngaahi ʻaho ko ʻení. ʻOku fanongo ha taha ʻi he ngaahi fakahaá ki he leʻo-vaivai mo mālohi ʻo e ʻEiki ko Sīsū Kalaisí ʻoku toe folofola mai ʻi he kuonga ʻo e kakato ʻo e ngaahi kuongá; pea ʻoku kamata heni ʻa e ngāue ko e teuteu ki heʻene hāʻele ʻanga ua maí, ke fakahoko pea fakatatau ki he ngaahi lea ʻa e kau palōfita māʻoniʻoni kotoa pē talu mei he kamataʻanga ʻo e māmaní.",
                "Naʻe fanauʻi ʻa Siosefa Sāmita, ko e Siʻí, ʻi ʻaho 23 ʻo Tīsema ʻo e 1805, ʻi Seiloni, ʻi he Vahefonua Uinisoá, ʻi Veamōniti. Naʻá ne hiki mo hono fāmilí ʻi heʻene kei siʻí ki Manisesitā, ʻi he fakahihifo ʻo Niu ʻIoké. Naʻe lolotonga ʻene nofo ofi ki Manisesitā ʻi he faʻahitaʻu matala ʻo e 1820, ʻi heʻene kei taʻu hongofulu mā faá, naʻá ne mamata ai ki heʻene ʻuluaki mata meʻa-hā-maí, ʻa ia naʻe hāʻele tonu mai ai kiate ia ʻa e ʻOtua, ko e Tamai Taʻengatá, mo hono ʻAlo ko Sīsū Kalaisí. Naʻe fakahā ai kiate ia ʻi he mata meʻa-hā-mai ko ʻení ko e Siasi moʻoni ko ia ʻo Sīsū Kalaisi ʻa ia naʻe fokotuʻu ʻi he taimi ʻo e Fuakava Foʻoú, ʻa ia naʻá ne malanga ʻaki hono kakato ʻo e ongoongoleleí, ʻoku ʻikai kei ʻi he māmaní ia. Naʻe fai mai ha ngaahi fakahā fakalangi kehe ki mui ʻa ia naʻe akoʻi ai ia ʻe ha kau ʻāngelo tokolahi; pea naʻe fakahā ai kiate ia ʻoku ʻi ai ha ngāue makehe ʻa e ʻOtuá ke ne fai ʻi he māmaní, pea ʻe fakafou mai ʻiate ia ʻa hono fakafoki mai ʻo e Siasi ʻo Sīsū Kalaisí ki he māmaní.",
                "Naʻe ʻikai fuoloa mei ai kuo tokoniʻi fakalangi ʻa Siosefa Sāmita ke ne liliu mo pulusi ʻa e Tohi ʻa Molomoná. Lolotonga ʻa e vahaʻataimi ko ʻení naʻe fakanofo ia mo ʻŌliva Kautele ki he Lakanga Taulaʻeiki Faka-ʻĒloné ʻe Sione ko e Papitaisó ʻi Mē ʻo e 1829 (vakai ki he T&F 13), pea naʻe ʻikai fuoloa mei ai kuo toe fakanofo ʻa kinaua ki he Lakanga Taulaʻeiki Faka-Melekisētekí ʻe he kau ʻAposetolo ʻi muʻa ko Pita, Sēmisi mo Sione (vakai ki he T&F 27:12). Naʻe hoko mai mo ha ngaahi fakanofo kehe ʻa ia naʻe foaki mai ai ʻa e ngaahi kī ʻo e lakanga fakataulaʻeikí kiate kinaua ʻe Mōsese, ʻIlaisiā, ʻIlaiase, mo e kau palōfita tokolahi kehe ʻi he kuonga muʻá (vakai ki he T&F 110; 128:18, 21). Naʻe hoko moʻoni, ʻa e ngaahi fakanofo ko ʻení, ko hano fakafoki mai ʻo e mafai fakalangí ki he tangatá ʻi he māmaní. ʻI he ʻaho 6 ʻo ʻEpeleli, 1830, naʻe hanga ai ʻe he Palōfita ko Siosefa Sāmitá ʻo fokotuʻu ʻa e Siasí ʻo fakatatau ki he fakahinohino mei he ʻOtuá, ko ia naʻe toe ngāue ai ʻa e Siasi ʻo Sīsū Kalaisi moʻoní ʻo hoko ko ha siasi ʻi he lotolotonga ʻo e tangata, mo e mafai ke akoʻi ʻa e ongoongoleleí mo fakahoko ʻa e ngaahi ouau ʻo e fakamoʻuí. (Vakai ki he Mataʻitofe Mahuʻingá, Siosefa Sāmita—Hisitōlia 1:1–75, mo e T&F 20.)",
                "Naʻe maʻu ʻa e ngaahi fakahā toputapu ko ʻení ʻi he tali ki he lotu ʻi he ngaahi taimi ʻo e fie maʻu, pea naʻe tupu ia mei ha ngaahi meʻa naʻe hoko moʻoni ʻi he moʻuí pea kau ki ai mo ha kakai moʻui. Naʻe fekumi ai ʻa e Palōfitá mo hono kaungā-ngāué ke maʻu ha fakahinohino fakalangi, pea ʻoku fakamoʻoniʻi ʻe he ngaahi fakahā ko ʻení naʻa nau maʻu ia. ʻOku mamata ha taha ʻi he ngaahi fakahaá ki hono fakafoki mo hono fofola mai ʻo e ongoongolelei ʻa Sīsū Kalaisí mo hono kamata ʻo e kuonga ʻo e kakato ʻo e ngaahi kuongá. ʻOku toe fakahā mai foki ʻi he ngaahi fakahā ko ʻení ʻa e hiki fakahihifo ʻa e Siasí mei Niu ʻIoke mo Penisilivēnia, ki ʻOhaiō, ki Mīsuli, ki ʻIlinoisi, pea faifai ʻo aʻu mai ki he Feituʻu Tokalelei Lahi ʻo e hihifo ʻo ʻAmeliká, kae ʻumaʻā ʻa e ngaahi fefaʻuhi lahi ʻa e Kāingalotú ʻi heʻenau feinga ke langa hake ʻa Saione ʻi he māmaní ʻi he onopooni ko ʻení.",
                "ʻOku ʻi ai ha ngaahi vahe lahi ki muʻa ʻoku kau ia ki he ngaahi meʻa fekauʻaki mo hono liliu mo hono pulusi ʻo e Tohi ʻa Molomoná (vakai ki he vahe 3, 5, 10, 17, mo e 19). ʻOku hā mai ʻi ha ngaahi vahe ʻe niʻihi ki mui ʻa e ngāue ʻa e Palōfita ko Siosefa Sāmitá ʻi hono fai ha liliu ʻo e Tohi Tapú ʻa ia naʻe fakahinohinoʻi fakalangi pea naʻe ʻi ai ha ngaahi vahe fakatokāteline mahuʻinga lahi naʻe maʻu lolotonga hono fai iá (vakai, ki hano fakatātā ʻi he, vahe 37, 45, 73, 76, 77, 86, 91, mo e 132, ʻa ia ʻoku ʻi ai haʻanau fetuʻutaki hangatonu fakatāutaha mo hono liliu ʻo e Tohi Tapú).",
                "ʻOku fakahā mai ʻi he ngaahi fakahaá ʻa e ngaahi tokāteline ʻo e ongoongoleleí mo ha ngaahi fakamatala ʻoku kau ki he ngaahi meʻa mahuʻinga hangē ko e anga ʻo e Toluʻi ʻOtuá, ko e tupuʻanga ʻo e tangatá, mo hono moʻoni ʻo e moʻui ʻa Sētané, ko hono taumuʻa ʻo e moʻui fakamatelié, ko hono mahuʻinga ʻo e talangofuá, ko e fie maʻu ke fakatomalá, ko e ngaahi ngāue ʻa e Laumālie Māʻoniʻoní, ko e ngaahi ouau mo e ngaahi ngāue ʻoku kau ki he fakamoʻuí, ko e meʻa ʻe hoko ki he māmaní, ko e ngaahi tuʻunga ʻo e tangatá ʻi he kahaʻú hili ʻa e Toetuʻú mo e Fakamāú, ko e taʻengata ʻo e fetuʻutaki ʻo e nofo malí, mo hono natula taʻengata ʻo e fāmilí. ʻOku pehē foki mo hono fofola mai ʻo e fokotuʻutuʻu ki he anga hono puleʻi ʻo e Siasí ʻa ia ʻoku hā ʻi hono ui ʻo e kau pīsopé, ko e Kau Palesiteni ʻUluakí, ko e Fakataha Alēlea ʻo e Toko Hongofulu Mā Uá, mo e Kau Fitungofulú, pea mo hono fokotuʻu ʻo e ngaahi lakanga mo e ngaahi kōlomu pule kehé. Ko hono fakaʻosí, ko e fakamoʻoni kuo fai ʻo kau kia Sīsū Kalaisí—ko hono fakalangí, ko hono anga-fakaʻeiʻeikí, ko ʻene haohaoá, ko ʻene ʻofá, mo hono māfimafi huhuʻí—ʻa ia ʻoku ngaohi ai ʻa e tohí ni ke hoko ko ha tohi mahuʻinga lahi ki he fāmili ʻo e faʻahinga ʻo e tangatá pea mahuʻinga lahi ange ʻi he ngaahi koloa ʻo e māmaní kotoa.",
                "Naʻe ʻi ai ha ngaahi fakahā lahi naʻe pulusi ia ʻi Saione (Tauʻatāina), ʻi Mīsuli, ʻi he 1833, ʻi he tohi naʻe ui ko e A Book of Commandments for the Government of the Church of Christ (Ko ha Tohi ʻo e Ngaahi Fekau ki Hono Puleʻi ʻo e Siasi ʻo Kalaisí). Naʻe fai ʻe he kaumātuʻa ʻo e Siasí ha fakamoʻoni molumalu ʻo kau ki he tohí ni ʻo pehē kuo fakamoʻoniʻi mai ʻe he ʻEikí ki honau laumālie ʻoku moʻoni ʻa e ngaahi fakahā ko ʻení. Pea ʻi he hokohoko atu ʻa e fetuʻutaki mai ʻa e ʻEikí ki heʻene kau tamaioʻeikí, naʻe toe pulusi ai hano fakatahatahaʻi lahi ange ʻo e ngaahi fakahaá ʻi he hili ha taʻu ʻe ua mei ai ʻi Ketilani, ʻi ʻOhaiō, pea ui ia ko e Doctrine and Covenants of the Church of the Latter Day Saints (Tokāteline mo e Ngaahi Fuakava ʻa e Siasi ʻo e Kau Māʻoniʻoni ʻi he Ngaahi ʻAho Kimui Ní). Naʻe tānaki mai ki he pulusi ko ʻeni ʻi he 1835, ʻa e fakamoʻoni tohi ʻa e Kau ʻAposetolo ʻe Toko Hongofulu Mā Uá ʻo hangē ko ia ʻoku hā atu hení:",
                "Ko e Fakamoʻoni ʻa e Kau Fakamoʻoni ki he Tohi ʻo e Ngaahi Fekau ʻa e ʻEikí, ʻa ia ko e ngaahi fekau naʻá Ne fai ki Hono Siasí ʻo fou mai ʻia Siosefa Sāmita, ko e Siʻí, ʻa ia naʻe fili ʻe he leʻo ʻo e Siasí koeʻuhi ko e taumuʻa ko iá:",
                "Ko ia, ko kimautolu, ʻoku mau loto-fiemālie ke fakamoʻoniʻi ki he māmaní kotoa ʻo e faʻahinga ʻo e tangatá, ki he kakai kotoa pē ʻi he funga ʻo e māmaní, ʻo pehē kuo fakamoʻoniʻi mai ʻe he ʻEikí ki homau laumālié, ʻi he Laumālie Māʻoniʻoni ʻa ia kuo lilingi hifo kiate kimautolú, naʻe foaki mai ʻa e ngaahi fekaú ni ʻi he fakahinohino ʻa e ʻOtuá, pea ʻoku ʻaonga ia ki he kakai kotoa pē pea ʻoku moʻoni ʻaupito ia.",
                "ʻOku mau fakahā ʻa e fakamoʻoní ni ki he māmani, ʻi he tokoni mai ʻa e ʻEikí kiate kimautolu; pea tuʻunga ʻi he ʻaloʻofa ʻa e ʻOtua ko e Tamaí pea mo Hono ʻAlo ko Sīsū Kalaisí kuo ngofua ai kiate kimautolu ke mau maʻu ʻa e faingamālie ko ʻení ke fai ʻa e fakamoʻoní ni ki he māmaní, ʻa ia ʻoku mau fuʻu fiefia lahi ai, ʻo lotu maʻu ai pē ki he ʻEikí ke ʻaonga ia ki he fānau ʻa e tangatá.",
                "Ko e hingoa ʻeni ʻo e Toko Hongofulu Mā Uá:",
                "Tōmasi B. Maasi",
                "Tēvita W. Pāteni",
                "Pilikihami ʻIongi",
                "Hiipa C. Kimipolo",
                "ʻOasoni Haiti",
                "Uiliami E. Makalelini",
                "Paʻale P. Pālati",
                "Luke S. Sionisoni",
                "Uiliami Sāmita",
                "ʻOasoni Pālati",
                "Sione F. Poinitoni",
                "Laimani E. Sionisoni",
                "ʻI he ngaahi pulusi ki mui mai ʻo e Tokāteline mo e Ngaahi Fuakavá naʻe tānaki mai ki ai ha ngaahi fakahā pe ngaahi meʻa mahuʻinga kehe ʻo fakatatau ki hono maʻu maí, pea tali ʻe he ngaahi fakatahaʻanga maʻu mafai pe ngaahi konifelenisi ʻa e Siasí.",
                "Naʻe kamata ʻi he pulusi ʻo e 1835 naʻe ʻi ai ha ngaahi lēsoni fakalotu ʻe fitu naʻe fakakau mai foki ki ai; pea naʻe ui ia ko e Lectures on Faith (Ngaahi Malanga ʻi he Tuí). Naʻe faʻu ʻeni ke ngāue ʻaki ʻi he Akoʻanga ʻo e Kau Palōfitá ʻi Ketilani, ʻi ʻOhaiō, mei he 1834 ki he 1835. Neongo naʻe ʻaonga ʻeni ki hono akoʻi ʻo e tokāteliné, ka naʻe toʻo ʻa e ngaahi malanga ko ʻení mei he Tokāteline mo e Ngaahi Fuakavá talu mei he pulusi ʻo e 1921 koeʻuhí he naʻe ʻikai fokotuʻu atu ia ko ha ngaahi fakahā ke tali ʻe he Siasí kotoa.",
                "ʻOku mahino ʻaupito naʻe ʻi ai ha ngaahi hala naʻe tauhi hokohoko mai ʻi he ngaahi pulusi ʻo e kuohilí ʻi he lea faka-Pilitāniá, kae tautautefito ki he ngaahi konga fakahisitōlia ʻo e ʻuluʻi fakamatala ʻi he ngaahi vahé. ʻOku tuʻunga ai hono ʻoatu ʻi he pulusi ko ʻení ha ngaahi fakatonutonu ki he ngaahi ʻaho mo e hingoa ʻo e ngaahi feituʻu kae ʻumaʻā foki ha ngaahi fakatonutonu iiki siʻi ʻi he taimi ʻoku ʻaonga ai ke fai ai iá. Kuo fakahoko ʻa e ngaahi liliu ko ʻení koeʻuhí ke ngaohi ai ʻa e tohí ke hoa mo e ngaahi fakamatala fakahisitōliá. ʻOku ʻi ai ha ngaahi anga makehe ʻo e pulusi fakamuimui taha ko ʻení ʻa ia ʻoku kau ai ʻa e ngaahi mape ʻoku hā ai ʻa e ngaahi feituʻu fakasiokālafi mahuʻinga ʻa ia naʻe maʻu ai ʻa e ngaahi fakahaá, kau ai mo e ngaahi fakalelei ʻoku fai ki hono fakafekauʻaki ʻo e ngaahi potufolofolá, ʻuluʻi fakamatala ki he ngaahi vahé, mo e ngaahi fakamatala fakanounou ki he ngaahi kaveingá, ʻa ia ʻoku fakataumuʻa kotoa ki hono tokoniʻi ʻo kinautolu te nau lau ʻa e tohí ke mahino kiate kinautolu pea nau fiefia ʻi he folofola ʻa e ʻEikí ʻa ia ʻoku fai mai ʻi he Tokāteline mo e Ngaahi Fuakavá.",
                "ʻOku kau ʻi he talateu ki he ngaahi vahe ʻi he pulusi faka-Pilitānia ʻo e Tokāteline mo e Ngaahi Fuakavá ha ngaahi fakamatala ʻoku kau ki he History of the Church (Hisitōlia ʻo e Siasi). Ko e History of the Church ko ha tohi fakamatala fakahisitōlia voliume ʻe fitu ia ʻo e Siasi ʻo Sīsū Kalaisi ʻo e Kau Māʻoniʻoni ʻi he Ngaahi ʻAho Kimui Ní mei he 1820 ki he 1848. Ka koeʻuhí ko e teʻeki liliu ʻa e ngaahi tohi ko ʻení, pea ko e meʻa ʻi hono ala maʻu atu pē ia ʻi he lea faka-Pilitāniá, ko ia ko e ngaahi fakamatala kotoa pē ʻoku kau ki he History of the Church ʻi he talateu ki he ngaahi vahe ʻi he pulusi ko ʻeni ʻo e Tokāteline mo e Ngaahi Fuakavá, ʻoku ʻuhinga ia ki he ngaahi tohi faka-Pilitānia ʻo e hisitōlia ko ʻení."
            ]
        },
        "/study/scriptures/dc-testament/dc/1": {
            "uri": "/study/scriptures/dc-testament/dc/1",
            "title": "Tokāteline mo e Ngaahi Fuakava 1",
            "data_type": "chapter",
            "chapter_name": "Vahe 1",
            "chapter_summary": [
                "1–7, Ko e leʻo ʻo e fakatokangá ʻoku fai ia ki he kakai kotoa pē; 8–16, ʻOku muʻomuʻa ʻa e Hē mei he Moʻoní mo e fai angahalá ʻi he Hāʻele ʻAnga Ua Maí; 17–23, ʻOku ui ʻa Siosefa Sāmita ke fakafoki mai ki he māmaní ʻa e ngaahi moʻoni mo e ngaahi mālohi ʻo e ʻEikí; 24–33, Ko hono ʻomi ʻo e Tohi ʻa Molomoná mo hono fokotuʻu ʻo e Siasi moʻoní; 34–36, ʻE ʻave ʻa e melinó mei he māmaní; 37–39, Fakatotolo ʻi he ngaahi fekau ko ʻení."
            ],
            "book_title": "Ko e Tokāteline mo e Ngaahi Fuakava",
            "verses": [
                {
                    "number": 1,
                    "text": "Tokanga mai, ʻa kimoutolu ʻa e kakai ʻo hoku siasí, ʻoku folofola ʻe he leʻo ʻo ia ʻoku ʻafio ʻi ʻolungá, pea ʻoku ʻafio mai ʻa hono fofongá ki he kakai kotoa pē; ʻio, ko e moʻoni ʻoku ou pehē: Tokanga mai ʻa kimoutolu ʻa e kakai mei he mamaʻó; pea mo kimoutolu ʻoku ʻi he ngaahi motu ʻo e tahí, mou fanongo fakataha."
                },
                {
                    "number": 2,
                    "text": "He ko e moʻoni, ʻoku fakaongo atu ʻa e leʻo ʻo e ʻEikí ki he kakai kotoa pē, pea ʻoku ʻikai ha taha ʻe hao; pea ʻoku ʻikai ha mata ʻe taʻe-mamata, pe ha telinga ʻe taʻe-fanongo, pe loto ʻe taʻe-mahuhuhuhu."
                },
                {
                    "number": 3,
                    "text": "Pea ʻe huhuhuhuʻi ʻa e kau angatuʻú ʻaki ʻa e mamahi lahi; he ʻe lea ʻaki ʻenau ngaahi hiá ʻi he tumutumu ʻo e ngaahi falé, pea ʻe fakahā ʻa ʻenau ngaahi ngāue fufuú."
                },
                {
                    "number": 4,
                    "text": "Pea ʻe fai ʻa e lea ʻo e fakatokangá ki he kakai kotoa pē, ʻi he ngutu ʻo ʻeku kau ākonga, ʻa ia kuó u fili ʻi he ngaahi ʻaho fakaʻosi ko ʻení."
                },
                {
                    "number": 5,
                    "text": "Pea te nau ʻalu atu pea ʻe ʻikai ha taha te ne taʻofi ʻa kinautolu, he ko au ko e ʻEikí naʻá ku fekauʻi ʻa kinautolu."
                },
                {
                    "number": 6,
                    "text": "Vakai, ko hoku mafaí ʻeni, mo e mafai ʻo ʻeku kau tamaioʻeikí, pea mo ʻeku talamuʻaki ki he tohi ʻo ʻeku ngaahi fekaú, ʻa ia kuó u ʻoange kiate kinautolu ke pulusi ʻo ʻoatu kiate kimoutolu, ʻe kakai ʻo e māmaní."
                },
                {
                    "number": 7,
                    "text": "Ko ia, ke manavahē pea tetetete, ʻa kimoutolu ʻa e kakaí, he ko au ko e ʻEikí ko e meʻa kuó u tuʻutuʻuni kiate kinautolú ʻe fakahoko ia."
                },
                {
                    "number": 8,
                    "text": "Pea ko e moʻoni ʻoku ou pehē kiate kimoutolu, ko kinautolu ʻoku ʻalu atu, ʻo ʻave ʻa e ngaahi ongoongó ni ki he kakai ʻo e māmaní, ʻoku foaki kiate kinautolu ʻa e mālohi ke fakamaʻu ʻi he māmaní pea ʻi he langí fakatouʻosi, ʻa e kau taʻetuí mo e kau angatuʻú;"
                },
                {
                    "number": 9,
                    "text": "ʻIo, ko e moʻoni, ke fakamaʻu ʻa kinautolu ki he ʻaho ʻa ia ʻe lilingi hifo ai ʻa e houhau ʻo e ʻOtuá ki he kau fai angahalá ʻo taʻe-fakangatangata—"
                },
                {
                    "number": 10,
                    "text": "ʻO aʻu ki he ʻaho ʻa ia ʻe hāʻele mai ai ʻa e ʻEikí ke totongi ki he tangata taki taha ʻo fakatatau ki heʻene ngāué, pea fakamaau ki he tangata taki taha ʻo fakatatau ki he fakamaau kuó ne fakamāuʻi ʻaki ʻa hono kāingá."
                },
                {
                    "number": 11,
                    "text": "Ko ia ko e leʻo ʻo e ʻEikí ʻoku fai ia ki he ngaahi ngataʻanga ʻo e māmaní, koeʻuhí ko kinautolu ʻe fanongó ke nau lava ʻo fanongo:"
                },
                {
                    "number": 12,
                    "text": "Mou teuteu, mou teuteu ki he meʻa ʻe hoko maí, he ʻoku ofi mai ʻa e ʻEikí;"
                },
                {
                    "number": 13,
                    "text": "Pea kuo tupu hake ʻa e houhau ʻo e ʻEikí, pea kuo unu ʻa ʻene heletaá ʻi he langi, pea ʻe tō hifo ia ki he kakai ʻo e māmaní."
                },
                {
                    "number": 14,
                    "text": "Pea ʻe fakahā ʻa e toʻukupu ʻo e ʻEikí; pea ʻe hoko mai ʻa e ʻaho ko kinautolu ʻe ʻikai fanongo ki he leʻo ʻo e ʻEikí, pe ko e leʻo ʻo ʻene kau tamaioʻeikí, pe ʻikai tokanga ki he ngaahi lea ʻa e kau palōfitá mo e kau ʻaposetoló, ʻe motuhi atu ʻa kinautolu mei he kakaí;"
                },
                {
                    "number": 15,
                    "text": "He kuo nau liʻaki ʻa ʻeku ngaahi ouaú mo maumauʻi ʻeku fuakava taʻengatá;"
                },
                {
                    "number": 16,
                    "text": "ʻOku ʻikai te nau kumi ki he ʻEikí ke fokotuʻu ʻene māʻoniʻoní, ka ʻoku ʻaʻeva ʻa e tangata taki taha ʻi hono hala pē ʻoʻona, pea fakatatau ki he tatau ʻo hono ʻotua ʻoʻoná, ʻa ia ko hono tataú ʻoku hangē ko e māmaní, ʻa ia ʻoku ʻi he tatau ʻo ha tamapua, ʻa ia ʻoku fakaʻaʻau ʻo motuʻa pea ʻe ʻauha ia ʻi Pāpilone, ʻio ʻa Pāpilone ko e lahí, ʻa ia ʻe tō."
                },
                {
                    "number": 17,
                    "text": "Ko ia, ko au ko e ʻEikí, ʻi heʻeku ʻiloʻi ʻa e fakatuʻutāmaki ʻa ia ʻe hoko mai ki he kakai ʻo e māmaní, naʻá ku ui ai ki heʻeku tamaioʻeiki ko Siosefa Sāmita, ko e Siʻí, peá u lea kiate ia mei langi, mo fai kiate ia ʻa e ngaahi fekau;"
                },
                {
                    "number": 18,
                    "text": "Pea fai foki mo e ngaahi fekau ki ha niʻihi kehe, koeʻuhí ke nau fakahā atu ʻa e ngaahi meʻá ni ki he māmaní; peá u fai ʻeni kotoa, koeʻuhí ke lava ʻo fakahoko, ʻa ia kuo tohi ʻe he kau palōfitá—"
                },
                {
                    "number": 19,
                    "text": "ʻE ō mai ʻa e ngaahi meʻa vaivai ʻo e māmaní ʻo holoki hifo ʻa e kau māfimafí mo e kau mālohí, koeʻuhí ke ʻoua naʻa akonakiʻi ʻe he tangatá ʻa hono kāingá, pe falala ki he nima ʻo e kakanó—"
                },
                {
                    "number": 20,
                    "text": "Kae kehe ke lava ʻa e tangata taki taha ʻo lea ʻi he huafa ʻo e ʻOtua ko e ʻEikí, ʻio ko e Fakamoʻui ʻo e māmaní;"
                },
                {
                    "number": 21,
                    "text": "Koeʻuhí foki ke lava ʻa e tuí ʻo tupulaki ʻi he māmaní;"
                },
                {
                    "number": 22,
                    "text": "Koeʻuhí ke lava ʻeku fuakava taʻengatá ʻo fokotuʻu;"
                },
                {
                    "number": 23,
                    "text": "Koeʻuhí ke lava ʻo malanga ʻaki hono kakato ʻo ʻeku ongoongoleleí ʻe he kau vaivaí mo e kau māʻulaló ki he ngaahi ngataʻanga ʻo e māmaní, pea ʻi he ʻao ʻo e ngaahi tuʻí mo e kau pulé."
                },
                {
                    "number": 24,
                    "text": "Vakai, ko e ʻOtuá au pea kuó u lea ʻaki ia; ko e ngaahi fekau ko ʻení ʻoku meiate au ia, pea naʻe ʻoange ia ki heʻeku kau tamaioʻeikí ʻi heʻenau vaivaí, ʻo fakatatau mo ʻenau leá, koeʻuhí ke mahino ia kiate kinautolu."
                },
                {
                    "number": 25,
                    "text": "Pea fakatatau ki heʻenau fehālaakí, ʻe lava ʻo fakahā ia kiate kinautolu;"
                },
                {
                    "number": 26,
                    "text": "Pea fakatatau ki heʻenau kumi ki he potó ʻe lava ʻo akonakiʻi ʻa kinautolu;"
                },
                {
                    "number": 27,
                    "text": "Pea fakatatau ki heʻenau fai angahalá ʻe lava ʻo valokiʻi ʻa kinautolu, koeʻuhí ke nau lava ʻo fakatomala;"
                },
                {
                    "number": 28,
                    "text": "Pea fakatatau ki heʻenau loto-fakatōkilaló ʻe lava ʻo ngaohi ʻa kinautolu ke mālohi, pea tāpuekina mei ʻolunga, pea maʻu ʻa e potó mei he taimi ki he taimi."
                },
                {
                    "number": 29,
                    "text": "Pea hili ʻene maʻu ʻa e lekooti ʻo e kau Nīfaí, ʻio, ʻa ʻeku tamaioʻeiki ko Siosefa Sāmita, ko e Siʻí, ke ne maʻu ʻa e mālohi ke liliu ʻi he ʻaloʻofa ʻa e ʻOtuá, ʻi he mālohi ʻo e ʻOtuá, ʻa e Tohi ʻa Molomoná."
                },
                {
                    "number": 30,
                    "text": "Kae ʻumaʻā mo kinautolu foki naʻe tuku ki ai ʻa e ngaahi fekau ko ʻení, ke nau maʻu ʻa e mālohi ke fokotuʻu ʻa e tuʻunga ʻo e siasi ko ʻení, pea ʻomi ia mei he kakapú, pea mei he fakapoʻulí, ko e siasi moʻoni mo moʻui pē taha ʻi he funga ʻo e māmaní kotoa, ʻa ia ko au, ko e ʻEikí, ʻoku ou leleiʻia aí, ʻa ia ko e lea ki he siasí fakakātoa kae ʻikai ki he tangata fakafoʻituituí—"
                },
                {
                    "number": 31,
                    "text": "He ko au ko e ʻEikí ʻoku ʻikai te u lava ke mamata ki he angahalá ʻo momoʻi fakaʻatuʻi ia;"
                },
                {
                    "number": 32,
                    "text": "Ka neongo iá, ʻilonga ia ʻoku fakatomala pea fai ki he ngaahi fekau ʻa e ʻEikí ʻe fakamolemoleʻi ia;"
                },
                {
                    "number": 33,
                    "text": "Pea ko ia ia ʻoku ʻikai fakatomalá, ʻe toʻo meiate ia ʻa e maama ko ia ʻa ia kuó ne maʻú; koeʻuhí ʻe ʻikai fāinga maʻu ai pē ʻa hoku Laumālié ke ueʻi hake ʻa e tangatá, ʻoku folofola ʻe he ʻEiki ʻo e Ngaahi Kau Taú."
                },
                {
                    "number": 34,
                    "text": "Pea ko e taha, ko e moʻoni ʻoku ou pehē kiate kimoutolu, ʻe kakai ʻo e māmaní: Ko au ko e ʻEikí, ʻoku ou loto-fiemālie ke fakahā ʻa e ngaahi meʻá ni ki he kakano kotoa pē;"
                },
                {
                    "number": 35,
                    "text": "He ʻoku ʻikai te u filifilimānako ki he kakaí, pea ʻoku ou loto ke ʻiloʻi ʻe he kakai kotoa pē ʻoku vave mai ʻa e ʻahó; ʻoku teʻeki ai hoko ʻa e houá, ka ʻoku ofi mai ia, ʻa ia ʻe toʻo atu ai ʻa e melinó mei he māmaní, pea ʻe maʻu ʻe he tēvoló ʻa e mālohi ki hono puleʻanga ʻoʻoná."
                },
                {
                    "number": 36,
                    "text": "Pea ʻe maʻu foki ʻe he ʻEikí ʻa e mālohi ki hono kakai māʻoniʻoní, pea te ne pule ʻi honau lotolotongá, pea te ne ʻalu hifo ʻi he tautea ki ʻAitumia, pe ko māmani."
                },
                {
                    "number": 37,
                    "text": "Fakatotolo ʻi he ngaahi fekau ko ʻení, he ʻoku moʻoni mo totonu ia, pea ko e ngaahi kikite mo e ngaahi talaʻofa ʻoku ʻi aí ʻe fakamoʻoniʻi hono kotoa."
                },
                {
                    "number": 38,
                    "text": "ʻIlonga ha meʻa kuó u lea ʻaki ʻe au ko e ʻEikí, kuó u lea ʻaki ia, pea ʻoku ʻikai te u tuli tonuhia; pea neongo ʻe mole atu ʻa e ngaahi langí mo e māmaní, ka ʻe ʻikai mole atu ʻa ʻeku leá, ka ʻe fakamoʻoniʻi hono kotoa, neongo pē ko e fai ia ʻi hoku leʻo pē ʻoʻokú pe ʻi he leʻo ʻo ʻeku kau tamaioʻeikí, ʻoku tatau ai pē."
                },
                {
                    "number": 39,
                    "text": "He vakai, pea tā, ko e ʻEikí ko e ʻOtuá ia, pea ʻoku fakamoʻoniʻi ʻe he Laumālié, pea ʻoku moʻoni ʻa e fakamoʻoní, pea ʻoku tuʻu ʻa e moʻoní ʻo taʻengata pea taʻengata. ʻĒmeni."
                }
            ]
        },
        "/study/scriptures/dc-testament/dc/2": {
            "uri": "/study/scriptures/dc-testament/dc/2",
            "title": "Tokāteline mo e Ngaahi Fuakava 2",
            "data_type": "chapter",
            "chapter_name": "Vahe 2",
            "chapter_summary": [
                "1, ʻE fakahā mai ʻe ʻIlaisiā ʻa e lakanga fakataulaʻeikí; 2–3, ʻOku tō ʻa e ngaahi talaʻofa ʻo e ngaahi tamaí ʻi he loto ʻo e fānaú."
            ],
            "verses": [
                {
                    "number": 1,
                    "text": "Vakai, te u fakahā kiate kimoutolu ʻa e Lakanga Fakataulaʻeikí, ʻi he nima ʻo ʻIlaisiā ko e palōfitá, ki muʻa ʻoku teʻeki ai ke hoko ʻa e fuʻu ʻaho lahi mo fakamanavahē ʻo e ʻEikí."
                },
                {
                    "number": 2,
                    "text": "Pea te ne tō ʻi he loto ʻo e fānaú ʻa e ngaahi talaʻofa naʻe fai ki he ngaahi tamaí, pea ʻe liliu ʻa e loto ʻo e fānaú ki heʻenau ngaahi tamaí."
                },
                {
                    "number": 3,
                    "text": "Ka ne ʻikai ke pehē ia, ʻe fakaʻauha ʻo ʻosiʻosingamālie ʻa e māmaní kotoa ʻi heʻene hāʻele maí."
                }
            ]
        },
        "/study/scriptures/dc-testament/dc/3": {
            "uri": "/study/scriptures/dc-testament/dc/3",
            "title": "Tokāteline mo e Ngaahi Fuakava 3",
            "data_type": "chapter",
            "chapter_name": "Vahe 3",
            "chapter_summary": [
                "1–4, Ko e hala ʻo e ʻEikí ʻoku tatau ai pē ʻo taʻengata; 5–15, Kuo pau ke fakatomala ʻa Siosefa Sāmita pe ʻe mole meiate ia ʻa e meʻa-foaki ke liliu leá; 16–20, ʻOku fakahā mai ʻa e Tohi ʻa Molomoná ke fakamoʻui ʻa e hako ʻo Līhaí."
            ],
            "verses": [
                {
                    "number": 1,
                    "text": "ʻOku ʻikai lava ke taʻofi ʻa e ngaahi ngāue mo e ngaahi fakakaukau mo e ngaahi finangalo ʻo e ʻOtuá, pea ʻoku ʻikai lava foki ke iku noa ia."
                },
                {
                    "number": 2,
                    "text": "He ʻoku ʻikai ke hāʻele ʻa e ʻOtuá ʻi he ngaahi hāʻeleʻanga pikopiko, pea ʻoku ʻikai foki te ne afe ki he nima toʻomataʻú pe ki he nima toʻohemá, pea ʻoku ʻikai foki te ne fai ʻo kehe mei he meʻa kuó ne folofolaʻakí, ko ia ʻoku hangatonu ʻa hono ngaahi hāʻeleʻangá, pea ko hono halá ʻoku tatau ai pē ʻo taʻengata."
                },
                {
                    "number": 3,
                    "text": "Manatu, manatu, ʻoku ʻikai ko e ngāue ʻa e ʻOtuá ʻoku taʻofí, ka ko e ngāue ʻa e tangatá;"
                },
                {
                    "number": 4,
                    "text": "He neongo ʻe maʻu ʻe ha tangata ha ngaahi fakahā lahi, pea maʻu mo e mālohi ke fai ʻa e ngaahi fuʻu ngāue lalahi lahi, ka ʻo kapau te ne pōlepole ʻi hono ivi ʻoʻoná, ʻo siʻaki ʻa e ngaahi akonaki ʻa e ʻOtuá, ʻo muimui ki he ngaahi fakakaukau ʻa hono loto ʻoʻoná mo e ngaahi holi fakakakanó, kuo pau ke ne tō pea fakatupu ai ʻa e houhau ʻo ha ʻOtua angatonu ke tō mai kiate ia."
                },
                {
                    "number": 5,
                    "text": "Vakai, kuo fakafalala kiate koe ʻa e ngaahi meʻá ni ke tauhi, ka neongo iá naʻe mamafa fau ʻa e ngaahi fekau naʻe fai kiate koé; pea manatu foki ki he ngaahi talaʻofa naʻe fai kiate koé, kapau naʻe ʻikai te ke maumauʻi ia."
                },
                {
                    "number": 6,
                    "text": "Pea vakai, hono ʻikai tuʻo lahi ʻa hoʻo maumauʻi ʻa e ngaahi fekau mo e ngaahi fono ʻa e ʻOtuá, pea mo hoʻo fakavaivaiʻi koe ki he ngaahi fakalotoʻi ʻa e tangatá."
                },
                {
                    "number": 7,
                    "text": "He vakai, naʻe ʻikai totonu ke ke manavahē ki he tangatá ʻo lahi ange ʻi he ʻOtuá. Neongo ʻoku liʻaki ʻe he tangatá ʻa e ngaahi akonaki ʻa e ʻOtuá, pea fehiʻa ki heʻene ngaahi folofolá—"
                },
                {
                    "number": 8,
                    "text": "Ka naʻe totonu pē ke ke faivelenga; pea ʻe mafao atu ʻe ia ʻa hono toʻukupú ʻo poupouʻi koe mei he ngaahi ngahau vela kotoa pē ʻa e filí; pea te ne ʻiate koe ʻi he taimi kotoa pē ʻo e faingataʻá."
                },
                {
                    "number": 9,
                    "text": "Vakai, ko Siosefa koe, pea naʻe fili koe ke fai ʻa e ngāue ʻa e ʻEikí, pea ko e meʻa ʻi he maumau-fonó, kapau ʻe ʻikai te ke tokanga kuo pau ke ke tō."
                },
                {
                    "number": 10,
                    "text": "Kae manatu, ʻoku ʻaloʻofa ʻa e ʻOtuá; ko ia, fakatomala mei he meʻa kuó ke faí ʻa ia ʻoku fepaki mo e fekau naʻá ku fai kiate koé, pea ʻoku kei fili pē koe, pea ʻoku toe ui koe ki he ngāué;"
                },
                {
                    "number": 11,
                    "text": "Kapau ʻe ʻikai te ke fai ʻeni, ʻe tukuange koe pea te ke hoko ʻo tatau mo e kau tangata kehe, ʻo ʻikai toe maʻu ha meʻa-foaki."
                },
                {
                    "number": 12,
                    "text": "Pea ʻi hoʻo tukuange ʻa e meʻa naʻe foaki ai kiate koe ʻe he ʻOtuá ʻa e ʻilo mo e mālohi ke liliú, naʻá ke tukuange ai ʻa e meʻa ʻoku toputapú ki he nima ʻo e tangata fai angahalá,"
                },
                {
                    "number": 13,
                    "text": "ʻA ia kuó ne liʻaki ʻa e ngaahi akonaki ʻa e ʻOtuá, pea maumauʻi ʻa e ngaahi fakapapau toputapu taha ʻa ia naʻe fai ʻi he ʻao ʻo e ʻOtuá, peá ne falala ki heʻene fakakaukau ʻaʻaná ʻo pōlepole ʻi hono poto ʻoʻoná."
                },
                {
                    "number": 14,
                    "text": "Pea ko e ʻuhinga ʻeni kuo mole ai meiate koe ho ngaahi faingamālié ʻo fuofuoloasiʻí—"
                },
                {
                    "number": 15,
                    "text": "He kuó ke tuku ʻa e akonaki ʻa ho pulé ke molomoloki hifo talu mei he kamataʻangá."
                },
                {
                    "number": 16,
                    "text": "Ka neongo iá, ʻe kei ʻalu atu pē ʻa ʻeku ngāué, he ʻoku hangē ko e hoko mai ʻa e ʻiloʻi ʻo e Fakamoʻuí ki he māmaní, ʻo fou mai ʻi he fakamoʻoni ʻa e kau Siú, ʻe pehē foki ʻa e hoko mai ʻa e ʻiloʻi ʻo e Fakamoʻui ki hoku kakaí—"
                },
                {
                    "number": 17,
                    "text": "Pea ki he kau Nīfaí, mo e kau Sēkopé, mo e kau Siosefá, mo e kau Sōlamí ʻo fou mai ʻi he fakamoʻoni ʻa ʻenau ngaahi tamaí—"
                },
                {
                    "number": 18,
                    "text": "Pea ʻe hoko mai ʻa e fakamoʻoni ko ʻení ki he ʻilo ʻa e kau Leimaná, mo e kau Lēmiuelá, pea mo e kau ʻIsimelí, ʻa ia naʻa nau fakaʻauʻau hifo ʻi he taʻetuí koeʻuhí ko e angahala ʻa ʻenau ngaahi tamaí, ʻa ia kuo tuku ʻe he ʻEikí ke nau fakaʻauha ʻa honau kāinga ko e kau Nīfaí, koeʻuhí ko ʻenau ngaahi angahalá mo ʻenau ngaahi anga-fakalieliá."
                },
                {
                    "number": 19,
                    "text": "Pea ko e taumuʻa tofu pē ʻeni ʻoku fakatolonga ai ʻa e ngaahi peleti ko ʻení, ʻa ia ʻoku ʻi ai ʻa e ngaahi lekooti ko ʻení—koeʻuhí ke lava ʻo fakahoko ʻa e ngaahi talaʻofa ʻa e ʻEikí, ʻa ia naʻá ne fai ki hono kakaí;"
                },
                {
                    "number": 20,
                    "text": "Pea koeʻuhí ke maʻu ʻe he kau Leimaná ʻa e ʻilo ki heʻenau ngaahi tamaí, pea koeʻuhí ke nau ʻiloʻi ʻa e ngaahi talaʻofa ʻa e ʻEikí, pea koeʻuhí ke nau lava ʻo tui ki he ongoongoleleí pea falala ki he ngaahi ngāue lelei ʻa Sīsū Kalaisí, pea fakanāunauʻi tuʻunga ʻi he tui ki hono huafá, pea ke lava ʻo tuʻunga ʻi heʻenau fakatomalá ʻa honau fakamoʻuí. ʻĒmeni."
                }
            ]
        },
        "/study/scriptures/dc-testament/dc/4": {
            "uri": "/study/scriptures/dc-testament/dc/4",
            "title": "Tokāteline mo e Ngaahi Fuakava 4",
            "data_type": "chapter",
            "chapter_name": "Vahe 4",
            "chapter_summary": [
                "1–4, ʻOku fakamoʻui ʻe he ngāue ʻosikiavelengá ʻa e kau ngāue ʻa e ʻEikí; 5–6, ʻOku hanga ʻe he ngaahi ʻulungāanga faka-ʻOtuá ʻo fakafeʻungaʻi kinautolu ki he ngāué; 7, Kuo pau ke kumi ki he ngaahi meʻa ʻa e ʻOtuá."
            ],
            "verses": [
                {
                    "number": 1,
                    "text": "Ko ʻeni vakai, ʻoku ofi ke hoko mai ha ngāue fakaofo ʻi he lotolotonga ʻo e fānau ʻa e tangatá."
                },
                {
                    "number": 2,
                    "text": "Ko ia, ko kimoutolu ʻoku kamata ke fai ʻa e ngāue ʻa e ʻOtuá, mou tokanga ke mou tauhi kiate ia ʻaki homou lotó, iví, ʻatamaí mo e mālohí kotoa, koeʻuhí ke mou tuʻu taʻehalaia ʻi he ʻao ʻo e ʻOtuá ʻi he ʻaho fakaʻosí."
                },
                {
                    "number": 3,
                    "text": "Ko ia, kapau ʻoku mou maʻu ʻa e ngaahi holi ke ngāue maʻá e ʻOtuá ʻoku ui ʻa kimoutolu ki he ngāué;"
                },
                {
                    "number": 4,
                    "text": "He vakai ʻoku hina ʻa e ngoué ki he utu-taʻú; pea vakai, ko ia ʻokú ne ʻai ʻene hele tuʻusí ʻaki hono tūkuingatá, ʻokú ne tokonaki ke ʻoua naʻá ne mate, kae fakahoko ʻa e fakamoʻuí ki hono laumālié;"
                },
                {
                    "number": 5,
                    "text": "Pea ʻoku hanga ʻe he tuí, ʻamanaki leleí, manavaʻofá mo e ʻofá, mo e mata ʻoku hanga taha pē ki hono fakalāngilangiʻi ʻo e ʻOtuá, ʻo fakafeʻungaʻi ia ki he ngāué."
                },
                {
                    "number": 6,
                    "text": "Manatuʻi ʻa e tuí, angamaʻá, ʻiló, anga-fakamaʻumaʻú, faʻa kātakí, feʻofoʻofani fakakāingá, anga faka-ʻOtuá, manavaʻofá, loto-fakatōkilaló, mo e faʻa ngāué."
                },
                {
                    "number": 7,
                    "text": "Kole pea te ke maʻu; tukituki, pea ʻe toʻo kiate koe. ʻĒmeni."
                }
            ]
        },
        "/study/scriptures/dc-testament/dc/5": {
            "uri": "/study/scriptures/dc-testament/dc/5",
            "title": "Tokāteline mo e Ngaahi Fuakava 5",
            "data_type": "chapter",
            "chapter_name": "Vahe 5",
            "chapter_summary": [
                "1–10, ʻE maʻu ʻe he toʻu tangatá ni ʻa e folofola ʻa e ʻEikí ʻia Siosefa Sāmita; 11–18, ʻE fakamoʻoni ha kau fakamoʻoni ʻe toko tolu ki he Tohi ʻa Molomoná; 19–20, ʻE fakamoʻoniʻi ʻa e folofola ʻa e ʻEikí ʻo hangē pē ko e ngaahi taimi ʻi muʻá; 21–35, ʻE lava ʻa Māteni Hālisi ʻo fakatomala pea hoko ko e toko taha ʻo e kau fakamoʻoní."
            ],
            "verses": [
                {
                    "number": 1,
                    "text": "Vakai, ʻoku ou pehē kiate koe, ko e meʻa ʻi he kole ʻe heʻeku tamaioʻeiki ko Māteni Hālisí ha fakamoʻoni mei hoku nimá, ki hoʻo maʻu ʻe koe, ko ʻeku tamaioʻeiki ko Siosefa Sāmita, ko e Siʻí, ʻa e ngaahi peleti ʻa ia kuó ke fakamoʻoniʻi mo fakapapau kuó ke maʻu meiate aú;"
                },
                {
                    "number": 2,
                    "text": "Pea ko ʻeni, vakai, ke ke lea ʻaki ʻeni kiate ia—ko ia ia naʻá ne lea kiate koé, naʻá ne pehē kiate koe: Ko au, ko e ʻEikí, ko e ʻOtua au, pea kuó u ʻoatu ʻa e ngaahi meʻá ni kiate koe, ʻa ʻeku tamaioʻeiki ko Siosefa Sāmita, ko e Siʻí, peá u fekau kiate koe ke ke tuʻu ko e fakamoʻoni ki he ngaahi meʻá ni;"
                },
                {
                    "number": 3,
                    "text": "Pea naʻá ku ngaohi koe ke ke fai ha fuakava mo au, ke ʻoua naʻá ke fakahā ia kae ngata pē kiate kinautolu ʻa ia naʻá ku fekau kiate koé; pea ʻoku ʻikai te ke maʻu ha mafai ki ai kae ngata pē ʻi heʻeku tuku ia kiate koé."
                },
                {
                    "number": 4,
                    "text": "Pea ʻokú ke maʻu ha meʻa-foaki ke liliu ʻa e ngaahi peletí; pea ko e ʻuluaki meʻa-foaki ʻeni naʻá ku foaki kiate koé; pea kuó u fekau ke ʻoua naʻá ke feinga ke maʻu mo ha toe meʻa-foaki kehe kae ʻoua ke fakahoko ʻa hoku finangaló ʻi he meʻá ni; he ʻe ʻikai te u tuku kiate koe ha toe meʻa-foaki kehe kae ʻoua ke lava ia."
                },
                {
                    "number": 5,
                    "text": "Ko e moʻoni, ʻoku ou pehē kiate koe, ʻe hoko ʻa e tautea ki he kakai ʻo e māmaní ʻo kapau ʻe ʻikai te nau tokanga ki heʻeku ngaahi leá;"
                },
                {
                    "number": 6,
                    "text": "He ʻe fakanofo koe ʻamui pea ʻalu atu ʻo fakahā ʻa ʻeku ngaahi leá ki he fānau ʻa e tangatá."
                },
                {
                    "number": 7,
                    "text": "Vakai, kapau ʻe ʻikai te nau tui ki heʻeku ngaahi leá, ʻe ʻikai te nau tui kiate koe, ʻa ʻeku tamaioʻeiki ko Siosefá, ʻo kapau te ke lava ke ke fakahā kiate kinautolu ʻa e ngaahi meʻa kotoa ko ʻeni ʻa ia kuó u tuku kiate koé."
                },
                {
                    "number": 8,
                    "text": "ʻOiauē, ʻa e toʻu tangata taʻetui mo kia-kekevá ni—ʻoku tupu ʻa ʻeku ʻitá kiate kinautolu."
                },
                {
                    "number": 9,
                    "text": "Vakai, ko e moʻoni ʻoku ou pehē kiate koe, kuó u taʻofi ʻa e ngaahi meʻa ko ia kuó u tuku kiate koe, ʻa ʻeku tamaioʻeiki ko Siosefá, koeʻuhí ko ha taumuʻa fakapotopoto ʻaʻaku, pea ʻe fakahā ia ki he ngaahi toʻu tangata ʻi he kahaʻú;"
                },
                {
                    "number": 10,
                    "text": "Ka ʻe maʻu ʻe he toʻu tangatá ni ʻa ʻeku leá ʻiate koe;"
                },
                {
                    "number": 11,
                    "text": "Pea ʻe ʻikai ngata ʻi hoʻo fakamoʻoní, ka ʻi he fakamoʻoni ʻa e toko tolu ʻo ʻeku kau tamaioʻeiki, ʻa ia te u ui mo fakanofó, ʻa ia te u fakahā kiate kinautolu ʻa e ngaahi meʻá ni, pea te nau ʻalu atu mo ʻeku ngaahi lea ʻa ia ʻoku ʻoatu ʻiate koé."
                },
                {
                    "number": 12,
                    "text": "ʻIo, te nau ʻiloʻi fakapapau ʻoku moʻoni ʻa e ngaahi meʻá ni, he te u fakahā ia mei he langí kiate kinautolu."
                },
                {
                    "number": 13,
                    "text": "Te u foaki kiate kinautolu ʻa e mālohi koeʻuhí ke nau vakai mo mamata ki he ngaahi meʻá ni ʻi honau angatotonú;"
                },
                {
                    "number": 14,
                    "text": "Pea ʻe ʻikai te u tuku ʻa e mālohí ni ki ha toe taha kehe, ke maʻu ʻa e fakamoʻoni tatau ko ʻení ʻi he toʻu tangatá ni, ʻi he kamataʻanga ko ʻeni ʻo e tupu hake mo e hā mai ʻa hoku siasí mei he feituʻu maomaonganoá—ʻoku ʻasinisini ʻo hangē ko e māhiná, pea fakaʻofoʻofa ʻo hangē ko e laʻaá, pea fakamanavahē ʻo hangē ko ha kau tau ʻoku toʻo ʻa e ngaahi fuka."
                },
                {
                    "number": 15,
                    "text": "Pea te u ʻoatu ʻa e fakamoʻoni ʻa e kau fakamoʻoni ʻe toko tolu ki heʻeku leá."
                },
                {
                    "number": 16,
                    "text": "Pea ko ʻeni vakai, ʻilonga ʻa kinautolu ʻoku tui ki heʻeku ngaahi leá, te u ʻaʻahi kiate kinautolu ʻaki ʻa e fakahā ʻa hoku Laumālié; pea te nau fanauʻi ʻiate au, ʻio ʻi he vai pea mo e Laumālié—"
                },
                {
                    "number": 17,
                    "text": "Pea kuo pau ke ke kei tatali fuofuoloasiʻi, he ʻoku teʻeki ai fakanofo koe—"
                },
                {
                    "number": 18,
                    "text": "Pea ʻe ʻalu atu foki ʻa ʻenau fakamoʻoní ke fakahalaiaʻi ai ʻa e toʻu tangatá ni ʻo kapau te nau fakafefeka honau lotó kiate kinautolu;"
                },
                {
                    "number": 19,
                    "text": "He ʻe ʻalu atu ha tautea fakaʻauha ʻi he lotolotonga ʻo e kakai ʻo e māmaní, pea ʻe fai atu ʻa hono lilingi hifó mei he taimi ki he taimi, ʻo kapau ʻe ʻikai te nau fakatomala, kae ʻoua ke lala ʻa māmani, pea ko hono kakaí ʻe vela ʻo ʻosi mei ai pea fakaʻauha ʻaupito ʻi he ngingila ʻo ʻeku haʻú."
                },
                {
                    "number": 20,
                    "text": "Vakai, ʻoku ou tala kiate koe ʻa e ngaahi meʻá ni, ʻo hangē foki ko ʻeku tala ki he kakaí ʻa e fakaʻauha ʻo Selūsalemá; pea ʻe fakamoʻoniʻi ʻa ʻeku leá ʻi he taimi ko ʻení ʻo hangē ko hono fakamoʻoniʻi ia talu mei aí."
                },
                {
                    "number": 21,
                    "text": "Pea ko ʻeni ʻoku ou fekau kiate koe, ʻa ʻeku tamaioʻeiki ko Siosefá, ke ke fakatomala pea ʻaʻeva ʻo angatonu ange ʻi hoku ʻaó, pea ʻoua ʻe toe tukulolo ki he ngaahi fakalotoʻi ʻa e tangatá;"
                },
                {
                    "number": 22,
                    "text": "Pea ke ke tuʻu maʻu ʻi he tauhi ki he ngaahi fekau ʻa ia kuó u fekau kiate koé; pea kapau te ke fai ʻeni, vakai ʻoku ou foaki kiate koe ʻa e moʻui taʻengatá, neongo ʻo kapau ʻe tāmateʻi koe."
                },
                {
                    "number": 23,
                    "text": "Pea ko ʻeni foki, ʻoku ou lea kiate koe, ʻa ʻeku tamaioʻeiki ko Siosefa, ʻo kau ki he tangata ʻoku kole ʻa e fakamoʻoní—"
                },
                {
                    "number": 24,
                    "text": "Vakai, ʻoku ou pehē kiate ia, ʻokú ne fakahīkihiki ʻi ia ʻe ia pea ʻoku ʻikai te ne fakavaivaiʻi ia ʻo feʻunga ʻi hoku ʻaó; ka ʻo kapau te ne punou hifo ʻi hoku ʻaó, ʻo fakavaivaiʻi ia ʻe ia ʻi he fuʻu lotu lahi mo e tui, ʻi he fakamoʻomoʻoni ʻo hono lotó, te u toki tuku kiate ia ke ne mamata ki he ngaahi meʻa ʻokú ne holi ki aí."
                },
                {
                    "number": 25,
                    "text": "Pea te ne toki pehē ki he kakai ʻo e toʻu tangatá ni: Vakai, kuó u mamata ki he ngaahi meʻa ʻa ia kuo fakahā ʻe he ʻEikí kia Siosefa Sāmita, ko e Siʻí, pea ʻoku ou ʻiloʻi fakapapau ʻoku moʻoni ia, he kuó u mamata ki ai, he kuo fakahā ia kiate au ʻi he mālohi ʻo e ʻOtuá kae ʻikai ʻo e tangatá."
                },
                {
                    "number": 26,
                    "text": "Pea ko au ko e ʻEikí ʻoku ou fekau kiate ia, ʻa ʻeku tamaioʻeiki ko Māteni Hālisí, ke ʻoua naʻá ne toe lea ʻaki ha meʻa kiate kinautolu ʻo kau ki he ngaahi meʻá ni, tuku kehe pē ʻa ʻene pehē: Kuó u mamata ki ai, pe kuo fakahā ia kiate au ʻi he mālohi ʻo e ʻOtuá; pea ko e ngaahi lea ʻeni ke ne leaʻakí."
                },
                {
                    "number": 27,
                    "text": "Ka ʻo kapau te ne fakaʻikaiʻi ʻeni, te ne maumauʻi ʻa e fuakava ʻa ia kuó ne fai ki muʻa mo aú, pea vakai, kuo fakahalaiaʻi ia."
                },
                {
                    "number": 28,
                    "text": "Pea ko ʻeni, kapau ʻe ʻikai te ne fakavaivaiʻi ia pea vete kiate au ʻa e ngaahi meʻa kuó ne fai ʻa ia ʻoku halá, pea fai ha fuakava mo au ke ne tauhi ʻeku ngaahi fekaú, pea ngāue ʻaki ʻa e tui kiate aú, vakai, ʻoku ou pehē kiate ia, ʻe ʻikai te ne mamata ki he ngaahi meʻa ʻokú ne fie mamata ki aí, he ʻe ʻikai te u tuku kiate ia ke ne mamata ki he ngaahi meʻa kuó u lau ki aí."
                },
                {
                    "number": 29,
                    "text": "Pea kapau ʻe pehē ia, ʻoku ou fekau kiate koe, ʻa ʻeku tamaioʻeiki ko Siosefá, ke ke pehē kiate ia, ke ʻoua naʻá ne toe fai mo ha toe meʻa, pe toe fakafiuʻi au ʻi he meʻá ni."
                },
                {
                    "number": 30,
                    "text": "Pea kapau ʻe pehē, vakai, ʻoku ou pehē kiate koe ʻe Siosefa, ʻo ka ʻosi hoʻo liliu ha ngaahi peesi ʻe niʻihi ke ke tuku ai ʻo fuofuoloasiʻi, kae ʻoua ke u toe fekau kiate koe; pea ʻe toki lelei ke ke toe liliu leva."
                },
                {
                    "number": 31,
                    "text": "Pea kapau ʻe ʻikai te ke fai ʻeni, vakai, ʻe ʻikai te ke toe maʻu ha meʻa-foaki, pea te u toʻo leva ʻa e ngaahi meʻa kuó u fakafalala kiate koé."
                },
                {
                    "number": 32,
                    "text": "Pea ko ʻeni, koeʻuhí ko ʻeku tomuʻa ʻiloʻi ʻa e lamalama ke fakaʻauha koé, ʻio, ʻoku ou tomuʻa ʻiloʻi ka ʻikai fakavaivaiʻi ʻe heʻeku tamaioʻeiki ko Māteni Hālisí, ia mo maʻu ha fakamoʻoni mei hoku nimá, te ne tō ki he maumau-fonó;"
                },
                {
                    "number": 33,
                    "text": "Pea ʻoku ʻi ai ʻa e tokolahi ʻoku lamalama ke fakaʻauha koe mei he funga ʻo e māmaní; pea koeʻuhí ko e ʻuhinga ko ʻení, koeʻuhí ke fakalōloaʻi ho ngaahi ʻahó, kuó u fai ai kiate koe ʻa e ngaahi fekau ko ʻení."
                },
                {
                    "number": 34,
                    "text": "ʻIo, koeʻuhí ko e ʻuhinga ko ʻení kuó u pehē ai: Taʻofi ai, ʻo tuʻu maʻu kae ʻoua ke u fekau kiate koe, pea te u ʻoatu ʻa e ngaahi meʻa ke ke lava ai ʻo fai ʻa e meʻa ʻa ia kuó u fekau kiate koé."
                },
                {
                    "number": 35,
                    "text": "Pea kapau te ke faivelenga ʻi he tauhi ki heʻeku ngaahi fekaú, ʻe hiki hake koe ʻi he ʻaho fakaʻosí. ʻĒmeni."
                }
            ]
        },
        "/study/scriptures/dc-testament/dc/6": {
            "uri": "/study/scriptures/dc-testament/dc/6",
            "title": "Tokāteline mo e Ngaahi Fuakava 6",
            "data_type": "chapter",
            "chapter_name": "Vahe 6",
            "chapter_summary": [
                "1–6, ʻOku maʻu ʻe he kau ngāue ʻi he ngoue ʻa e ʻEikí ʻa e fakamoʻuí; 7–13, ʻOku ʻikai ke ʻi ai ha meʻaʻofa ʻe mahuʻinga ange ʻi he meʻaʻofa ʻo e fakamoʻuí; 14–27, ʻOku hoko mai ha fakamoʻoni ki he moʻoní ʻi he mālohi ʻo e Laumālié; 28–37, Sio kia Kalaisi, pea failelei maʻu ai pē."
            ],
            "verses": [
                {
                    "number": 1,
                    "text": "ʻOku vave ke hoko mai ha ngāue maʻongoʻonga mo fakaofo ki he fānau ʻa e tangatá."
                },
                {
                    "number": 2,
                    "text": "Vakai, ko au ko e ʻOtuá; tokanga ki heʻeku leá, ʻa ia ʻoku moʻui mo mālohi, pea māsila ange ʻi ha heletā fakatoumata, ki hono vahevaheʻi ʻo e ngaahi hokotanga huí mo e uhó fakatouʻosi; ko ia, tokanga ki heʻeku ngaahi leá."
                },
                {
                    "number": 3,
                    "text": "Vakai, ʻoku hina ʻa e ngoué ki he utu-taʻú; ko ia, ʻilonga ia ʻoku holi ke tuʻusí, tuku ke ne ʻai ʻene hele tuʻusí ʻaki hono tūkuingatá, pea tuʻusi lolotonga ʻene kei ʻahó, koeʻuhi ke ne tokonaki maʻa hono laumālié ʻa e fakamoʻui taʻengatá ʻi he puleʻanga ʻo e ʻOtuá."
                },
                {
                    "number": 4,
                    "text": "ʻIo, ʻilonga ia te ne ʻai ʻene hele tuʻusí ʻo tuʻusí, ʻoku ui ia ʻe he ʻOtuá."
                },
                {
                    "number": 5,
                    "text": "Ko ia, kapau te mo kole meiate au, te mo maʻu; kapau te mo tukituki, ʻe toʻo kiate kimoua."
                },
                {
                    "number": 6,
                    "text": "Ko ʻeni, hangē ko hoʻomo kolé, vakai, ʻoku ou pehē kiate kimoua, tauhi ʻeku ngaahi fekaú, pea feinga ke ʻomai pea fokotuʻu ʻa e ngāue ʻo Saioné;"
                },
                {
                    "number": 7,
                    "text": "ʻOua ʻe kumi ki he ngaahi koloá, ka ki he potó, pea vakai, ʻe fakahā ʻa e ngaahi meʻa lilo ʻa e ʻOtuá kiate kimoua, pea ʻe toki fakakoloaʻiaʻi ʻa kimoua. Vakai, ko ia ʻokú ne maʻu ʻa e moʻui taʻengatá ʻoku koloaʻia ia."
                },
                {
                    "number": 8,
                    "text": "Ko e moʻoni, ko e moʻoni, ʻoku ou pehē kiate kimoua, hangē ko e meʻa ʻokú mo holi ke mo maʻu meiate aú ʻe pehē ʻa hono fai kiate kimouá; pea kapau te mo holi ki ai, te mo hoko ko e fouʻanga ʻo hono fai ʻo ha ngāue lelei lahi ʻi he toʻu tangatá ni."
                },
                {
                    "number": 9,
                    "text": "ʻOua ʻe lea ʻaki ha meʻa ka ko e fakatomalá pē ki he toʻu tangatá ni; tauhi ʻeku ngaahi fekaú, pea tokoni ʻi hono ʻomai ʻo ʻeku ngāué ʻo fakatatau ki heʻeku ngaahi fekaú pea ʻe tāpuakiʻi ʻa kimoua."
                },
                {
                    "number": 10,
                    "text": "Vakai ʻokú ke maʻu ha meʻa-foaki, pea ʻokú ke monūʻia koe koeʻuhí ko hoʻo meʻa-foakí. Manatuʻi ʻoku toputapu ia pea ʻoku haʻu ia mei ʻolunga—"
                },
                {
                    "number": 11,
                    "text": "Pea kapau te ke fehuʻi, te ke ʻiloʻi ʻa e ngaahi meʻa lilo ʻa ia ʻoku maʻongoʻonga mo fakaofo; ko ia ke ke fakaʻaongaʻi hoʻo meʻa-foakí, koeʻuhí ke ke ʻiloʻi ai ʻa e ngaahi meʻa liló, koeʻuhí ke ke ngaohi ʻaki ʻa e tokolahi ke nau ʻilo ki he moʻoní, ʻio, ʻo fakamahino kiate kinautolu ʻa hono taʻetotonu ʻo honau ngaahi halá."
                },
                {
                    "number": 12,
                    "text": "ʻOua naʻá ke fakahā hoʻo meʻa-foakí ki ha taha, tuku kehe pē ʻa kinautolu ʻoku kau ki hoʻo tuí. ʻOua te ke vaʻinga ʻaki ʻa e ngaahi meʻa toputapú."
                },
                {
                    "number": 13,
                    "text": "Kapau te ke failelei, ʻio, pea hoko atu ʻi he faivelenga ʻo aʻu ki he ngataʻangá, ʻe fakamoʻui koe ʻi he puleʻanga ʻo e ʻOtuá, ʻa ia ko e lahi taha ia ʻi he ngaahi meʻaʻofa kotoa pē ʻa e ʻOtuá; he ʻoku ʻikai ha meʻaʻofa ʻe lahi ange ʻi he meʻaʻofa ʻo e fakamoʻuí."
                },
                {
                    "number": 14,
                    "text": "Ko e moʻoni, ko e moʻoni, ʻoku ou pehē kiate koe, ʻokú ke monūʻia koe koeʻuhí ko e meʻa kuó ke faí; he kuó ke fehuʻi kiate au, pea vakai, ko e taimi kotoa pē naʻá ke fehuʻi aí naʻá ke maʻu ʻa e fakahinohino mei hoku Laumālié. Ka ne ʻikai ke pehē, ʻe ʻikai te ke aʻu mai ki he feituʻu ʻokú ke ʻi ai ʻi he taimi ní."
                },
                {
                    "number": 15,
                    "text": "Vakai, ʻokú ke ʻilo naʻá ke fehuʻi kiate au pea naʻá ku fakamaama ho ʻatamaí; pea ko ʻeni ʻoku ou tala ʻa e ngaahi meʻá ni koeʻuhí ke ke ʻiloʻi kuo fakamaama koe ʻe he Laumālie ʻo e moʻoní;"
                },
                {
                    "number": 16,
                    "text": "ʻIo, ʻoku ou tala kiate koe, koeʻuhí ke ke ʻiloʻi ʻoku ʻikai ke ʻi ai ha taha kehe ka ko e ʻOtuá pē ʻokú ne ʻafioʻi hoʻo ngaahi fakakaukaú mo e ngaahi holi ʻa ho lotó."
                },
                {
                    "number": 17,
                    "text": "ʻOku ou tala ʻa e ngaahi meʻá ni kiate koe ko ha fakamoʻoni kiate koe—ko e ngaahi lea pe ko e tohi ʻokú ke lolotonga hikí ʻoku moʻoni ia."
                },
                {
                    "number": 18,
                    "text": "Ko ia ke ke faivelenga; mateakiʻi ʻa ʻeku tamaioʻeiki ko Siosefá ʻi he fai tōnunga, ʻi he ngaahi tuʻunga faingataʻa kotoa pē te ne ʻi ai koeʻuhí ko e folofolá."
                },
                {
                    "number": 19,
                    "text": "Valokiʻi ia ʻi heʻene ngaahi faihalá, pea tali foki mo e valoki meiate iá. Faʻa kātaki; anga-fakamātoato, anga-fakamaʻumaʻu; maʻu ʻa e kātakí, tuí, ʻamanaki leleí mo e manavaʻofá."
                },
                {
                    "number": 20,
                    "text": "Vakai, ko ʻŌliva koe, pea kuó u lea kiate koe koeʻuhí ko hoʻo ngaahi holí; ko ia ke ke tauhi mo mataʻikoloa ʻaki ʻa e ngaahi leá ni ʻi ho lotó. Ke ke fai tōnunga mo faivelenga ʻi he tauhi ʻa e ngaahi fekau ʻa e ʻOtuá, pea te u takatakaiʻi koe ʻaki ʻa e ongo nima ʻo ʻeku ʻofá."
                },
                {
                    "number": 21,
                    "text": "Vakai, ko au ko Sīsū Kalaisi, ko e ʻAlo ʻo e ʻOtuá. Ko au ia ʻa ia naʻe haʻu ki hoku kakaí, pea naʻe ʻikai ke maʻu au ʻe hoku kakaí. Ko au ko e maama ʻoku ulo ʻi he fakapoʻuli, pea ʻoku ʻikai maʻu ia ʻe he poʻulí."
                },
                {
                    "number": 22,
                    "text": "Ko e moʻoni, ko e moʻoni, ʻoku ou pehē kiate koe, kapau ʻokú ke holi ki ha toe fakamoʻoni kehe, ke ke fakakaukau ʻi ho ʻatamaí ki he pō ʻa ia naʻá ke tangi ai kiate au ʻi ho lotó, ke ke ʻilo ki hono moʻoni ʻo e ngaahi meʻa ko ʻení."
                },
                {
                    "number": 23,
                    "text": "ʻIkai naʻá ku lea ʻaki ʻa e fiemālie ki ho ʻatamaí ʻi he meʻá? Ko e hā mo ha toe fakamoʻoni lahi hake te ke lava ʻo maʻu ʻi ha fakamoʻoni mei he ʻOtuá?"
                },
                {
                    "number": 24,
                    "text": "Pea ko ʻeni, vakai, kuó ke maʻu ha fakamoʻoni; he kapau kuó u fakahā kiate koe ha ngaahi meʻa ʻoku ʻikai ʻiloʻi ʻe ha tangata ʻe toko taha ʻikai kuó ke maʻu ha fakamoʻoni?"
                },
                {
                    "number": 25,
                    "text": "Pea, vakai, ʻoku ou ʻoatu kiate koe ha meʻa-foaki, kapau ʻokú ke fie maʻu ia meiate au, ke liliu lea, ʻo hangē ko ʻeku tamaioʻeiki ko Siosefá."
                },
                {
                    "number": 26,
                    "text": "Ko e moʻoni, ko e moʻoni, ʻoku ou pehē kiate koe, ʻoku ʻi ai ha ngaahi lekooti ʻa ia ʻoku tuʻu ʻi ai ha konga lahi ʻo ʻeku ongoongoleleí, ʻa ia kuo taʻofi hono ʻoatú koeʻuhí ko e fai angahala ʻa e kakaí;"
                },
                {
                    "number": 27,
                    "text": "Pea ko ʻeni ʻoku ou fekau kiate koe, kapau ʻoku ʻiate koe ha ngaahi holi lelei—ko ha holi ke tokonaki ha ngaahi koloa maʻau ʻi he langí—pea te ke toki tokoni leva ʻi hono ʻomi ki he māmá, ʻaki hoʻo meʻa-foakí, ʻa e ngaahi konga ko ia ʻo ʻeku ngaahi folofola ʻa ia kuo fufuuʻi koeʻuhí ko e angahalá."
                },
                {
                    "number": 28,
                    "text": "Pea ko ʻeni, vakai, ʻoku ou foaki kiate koe, kae ʻumaʻā foki ki heʻeku tamaioʻeiki ko Siosefá, ʻa e ngaahi kī ʻo e meʻa-foakí ni, ʻa ia te ne ʻomi ki he māmá ʻa e ngāué ni; pea ʻi he ngutu ʻo e fakamoʻoni ʻe toko ua pe toko tolu, ʻe fakamoʻoniʻi ʻa e folofola kotoa pē."
                },
                {
                    "number": 29,
                    "text": "Ko e moʻoni, ko e moʻoni, ʻoku ou pehē kiate kimoua, kapau te nau fakasītuʻaʻi ʻa ʻeku ngaahi leá, mo e konga ko ʻeni ʻo ʻeku ongoongoleleí mo e ngāué, ʻokú mo monūʻia, he ʻoku ʻikai te nau lava ʻo fai ha meʻa kiate kimoua ʻo lahi hake ʻi he meʻa naʻa nau fai kiate aú."
                },
                {
                    "number": 30,
                    "text": "Pea kapau te nau fai kiate kimoua ʻo hangē ko ia naʻa nau fai kiate aú, ʻokú mo monūʻia, he te mo nofo mo au ʻi he nāunau."
                },
                {
                    "number": 31,
                    "text": "Ka ʻo kapau ʻe ʻikai te nau fakasītuʻaʻi ʻa ʻeku ngaahi leá, ʻa ia ʻe fakamoʻoniʻi ʻi he fakamoʻoni ʻe ʻoatú, ʻoku nau monūʻia, pea te mo toki maʻu leva ʻa e fiefia ʻi he fua ʻo hoʻomo ngaahi ngāué."
                },
                {
                    "number": 32,
                    "text": "Ko e moʻoni, ko e moʻoni, ʻoku pehē kiate kimoua, ʻo hangē ko ʻeku tala ki heʻeku kau ākongá, ko e potu ko ia ʻoku fakataha ai ʻa e toko ua pe toko tolu ʻi hoku hingoá, ʻo kau ki ha meʻa ʻe taha, vakai, te u ʻi honau lotolotonga ʻo kinautolú—ʻoku pehē pē ʻeku ʻi homo lotolotongá."
                },
                {
                    "number": 33,
                    "text": "ʻOua ʻe manavahē ke failelei, ʻe hoku ongo foha, he ko e meʻa ko ia ʻokú mo tūtuuʻí, ko e meʻa pē ia te mo utú; ko ia, kapau te mo tūtuuʻi ʻa e lelei te mo utu foki ʻa e lelei ko hoʻomo totongi."
                },
                {
                    "number": 34,
                    "text": "Ko ia, ʻoua ʻe manavahē, ʻe tākanga tokosiʻi; failelei; tuku ke kau fakataha ʻa māmani mo heli ke tauʻi ʻa kimoua, he kapau kuo langa ʻa kimoua ki heʻeku maká, ʻe ʻikai te nau lava ʻo ikuna."
                },
                {
                    "number": 35,
                    "text": "Vakai, ʻoku ʻikai te u fakahalaiaʻi ʻa kimoua; mo ʻalu ʻi homo halá pea ʻoua ʻe toe fai angahala; fai ʻi he anga-fakamātoato ʻa e ngāue kuó u fekau kiate kimouá."
                },
                {
                    "number": 36,
                    "text": "Sio pē kiate au ʻi he fakakaukau kotoa pē; ʻoua ʻe tālaʻa, ʻoua ʻe manavahē."
                },
                {
                    "number": 37,
                    "text": "Vakai ki he ngaahi lavea ʻa ia naʻe hokaʻi ai ʻa hoku vakavaká, kae ʻumaʻā foki ʻa e ngaahi mataʻi faʻo ʻi hoku ongo nimá mo e vaʻé; tui faivelenga, tauhi ʻeku ngaahi fekaú, pea te mo maʻu ʻa e puleʻanga ʻo e langí. ʻĒmeni."
                }
            ]
        },
        "/study/scriptures/dc-testament/dc/7": {
            "uri": "/study/scriptures/dc-testament/dc/7",
            "title": "Tokāteline mo e Ngaahi Fuakava 7",
            "data_type": "chapter",
            "chapter_name": "Vahe 7",
            "chapter_summary": [
                "1–3, ʻE moʻui ʻa Sione ko e ʻOfeiná kae ʻoua ke hāʻele mai ʻa e ʻEikí; 4–8, ʻOku maʻu ʻe Pita, Sēmisi, mo Sione ʻa e ngaahi kī ʻo e ongoongoleleí."
            ],
            "verses": [
                {
                    "number": 1,
                    "text": "Pea naʻe folofola mai ʻa e ʻEikí kiate au: ʻE Sione, ko hoku ʻofaʻanga, ko e hā ʻokú ke fie maʻú? He kapau te ke kole ha meʻa pē ʻokú ke fie maʻú, ʻe foaki ia kiate koe."
                },
                {
                    "number": 2,
                    "text": "Pea naʻá ku pehē ange kiate ia: ʻE ʻEiki, foaki mai muʻa kiate au ʻa e mālohi ki he maté, koeʻuhí ke u moʻui pea ʻomai ʻa e ngaahi laumālie kiate koe."
                },
                {
                    "number": 3,
                    "text": "Pea folofola mai kiate au ʻa e ʻEikí: Ko e moʻoni, ko e moʻoni, ʻoku ou pehē kiate koe, ko e meʻa ʻi hoʻo fie maʻu ʻení, te ke tatali kae ʻoua ke u haʻu ʻi hoku nāunaú, pea te ke kikite ʻi he ʻao ʻo e ngaahi puleʻanga, ngaahi faʻahinga, ngaahi lea mo e kakai."
                },
                {
                    "number": 4,
                    "text": "Pea koeʻuhi ko e meʻá ni naʻe folofola ai ʻa e ʻEikí kia Pita: Kapau ko hoku lotó ke tatali ia kae ʻoua ke u haʻu, ko e hā ia kiate koe? He naʻá ne kole kiate au ke ne ʻomi ʻa e ngaahi laumālie kiate au, ka naʻá ke kole koe ke ke haʻu vave kiate au ʻi hoku puleʻangá."
                },
                {
                    "number": 5,
                    "text": "ʻOku ou pehē kiate koe, ʻe Pita, ko e holi lelei ʻeni; ka kuo holi ʻa hoku ʻofaʻangá ke ne fai ha meʻa lahi hake, pe ko ha ngāue lahi ange ʻi he lotolotonga ʻo e faʻahinga ʻo e tangatá ʻi he meʻa kuó ne fai ki muʻá."
                },
                {
                    "number": 6,
                    "text": "ʻIo, kuó ne fai ha ngāue lahi ange; ko ia te u ngaohi ia ke tatau mo e afi ʻoku ulo mo e ʻāngelo tauhi; te ne ngāue maʻanautolu ʻe hoko ko e kau ʻea-hoko ki he fakamoʻui ʻa ia ʻoku nofo ʻi he māmaní."
                },
                {
                    "number": 7,
                    "text": "Pea te u ngaohi koe ke ke tauhi maʻana pea ki ho tokoua ko Sēmisí; pea te u ʻoatu ʻa e mālohí ni kiate kimoutolu toko tolu mo e ngaahi kī ʻo e ngāué ni kae ʻoua ke u haʻu."
                },
                {
                    "number": 8,
                    "text": "Ko e moʻoni, ʻoku ou pehē kiate kimoua, te mo maʻu fakatouʻosi ʻo fakatatau ki hoʻomo ngaahi holí, he ʻokú mo fiefia fakatouʻosi ʻi he meʻa kuó mo kolé."
                }
            ]
        },
        "/study/scriptures/dc-testament/dc/8": {
            "uri": "/study/scriptures/dc-testament/dc/8",
            "title": "Tokāteline mo e Ngaahi Fuakava 8",
            "data_type": "chapter",
            "chapter_name": "Vahe 8",
            "chapter_summary": [
                "1–5, ʻOku fai mai ʻa e fakahaá ʻi he mālohi ʻo e Laumālie Māʻoniʻoní; 6–12, ʻOku ʻomi ʻi he tuí ʻa e mālohi ke ʻiloʻi ʻa e ngaahi meʻa lilo ʻa e ʻOtuá mo liliu ʻa e ngaahi lekooti fakakuongamuʻá."
            ],
            "verses": [
                {
                    "number": 1,
                    "text": "ʻE ʻŌliva Kautele, ko e moʻoni, ko e moʻoni, ʻoku ou pehē kiate koe, hangē ʻoku moʻui ʻa e ʻEikí, ʻa ia ko ho ʻOtuá mo ho Huhuʻí, ʻe pehē foki ʻa e pau ʻa hoʻo maʻu ʻa e ʻilo ki he ngaahi meʻa kotoa pē ʻa ia te ke kole ki ai ʻi he tuí, ʻi he loto-moʻoni, ʻo tui te ke maʻu ha ʻilo ki he ngaahi tongitongi ʻo e ngaahi lekooti motuʻa, ʻa ia ʻoku fakakuongamuʻa, ʻa ia ʻoku tuʻu ai ʻa e ngaahi konga ko ia ʻo ʻeku ngaahi folofola ʻa ia kuo lau ki ai ʻi he fakahā ʻa hoku Laumālié."
                },
                {
                    "number": 2,
                    "text": "ʻIo, vakai, te u fakahā kiate koe ʻi ho ʻatamaí pea ʻi ho lotó, ʻi he Laumālie Māʻoniʻoní, ʻa ia ʻe hoko mai kiate koe pea ʻe nofo ʻi ho lotó."
                },
                {
                    "number": 3,
                    "text": "Ko ʻeni, vakai, ko ʻeni ʻa e laumālie ʻo e fakahaá; vakai, ko e laumālie ʻeni ʻa ia naʻe taki mai ai ʻe Mōsese ʻa e fānau ʻa ʻIsilelí ʻi he Tahi Kulokulá ʻi he kelekele mōmoá."
                },
                {
                    "number": 4,
                    "text": "Ko ia ko hoʻo meʻa-foakí ʻeni; ngāue ʻaki ia, pea ʻokú ke monūʻia koe, he te ne fakahaofi koe mei he nima ʻo ho ngaahi filí, ka ʻo kapau naʻe ʻikai ke pehē, te nau tāmateʻi koe, pea ʻomi ho laumālié ki he fakaʻauha."
                },
                {
                    "number": 5,
                    "text": "ʻOiauē, manatuʻi ʻa e ngaahi leá ni, pea tauhi ʻeku ngaahi fekaú. Manatu, ko hoʻo meʻa-foakí ʻeni."
                },
                {
                    "number": 6,
                    "text": "Ko ʻeni ʻoku ʻikai ko hono kotoa ʻeni ʻo hoʻo meʻa-foakí; he ʻokú ke maʻu mo ha meʻa-foaki kehe ʻe taha, ʻa ia ko e meʻa-foaki ʻo ʻĒloné; vakai, kuo fakahā ʻe ia kiate koe ha ngaahi meʻa lahi;"
                },
                {
                    "number": 7,
                    "text": "Vakai, ʻoku ʻikai mo ha toe mālohi kehe, ka ko e mālohi pē ʻo e ʻOtuá, ʻa ia ʻoku lava ke ngaohi koe ke ke maʻu ʻa e meʻa-foakí ni ʻo ʻĒloné."
                },
                {
                    "number": 8,
                    "text": "Ko ia, ʻoua naʻá ke taʻetui, he ko e meʻa-foaki ia ʻa e ʻOtuá; pea te ke puke ia ʻi ho nimá, ʻo fai ha ngaahi ngāue fakaofo; pea ʻe ʻikai lava ʻe ha mālohi ke toʻo ia mei ho nimá, he ko e ngāue ia ʻa e ʻOtuá."
                },
                {
                    "number": 9,
                    "text": "Pea, ko ia, ʻilonga ha meʻa te ke kole kiate au ke u fakahā kiate koe ʻi he founga ko iá, te u foaki ia kiate koe, pea te ke maʻu ha ʻilo ʻo kau ki ai."
                },
                {
                    "number": 10,
                    "text": "Manatuʻi ʻoku ʻikai te ke lava ke fai ha meʻa taʻe-ʻi ai ʻa e tuí; ko ia ke ke kole ʻi he tui. ʻOua naʻá ke vaʻinga ʻaki ʻa e ngaahi meʻá ni; ʻoua naʻá ke kole ki ha meʻa ʻoku ʻikai totonu ke ke kole."
                },
                {
                    "number": 11,
                    "text": "Kole ke ke ʻiloʻi ʻa e ngaahi meʻa lilo ʻa e ʻOtuá, pea ke ke lava ʻo liliu lea pea maʻu ʻa e ʻilo mei he ngaahi lekooti fakakuongamuʻa kotoa ko ia kuo fufuuʻí, ʻa ia ʻoku toputapú; pea ʻe fai kiate koe ʻo fakatatau ki hoʻo tuí."
                },
                {
                    "number": 12,
                    "text": "Vakai, ko au ia ʻa ia kuo lea ʻaki iá; pea ko au ia ʻa ia naʻe lea kiate koe talu mei he kamataʻangá. ʻĒmeni."
                }
            ]
        },
        "/study/scriptures/dc-testament/dc/9": {
            "uri": "/study/scriptures/dc-testament/dc/9",
            "title": "Tokāteline mo e Ngaahi Fuakava 9",
            "data_type": "chapter",
            "chapter_name": "Vahe 9",
            "chapter_summary": [
                "1–6, ʻOku ʻi ai ha ngaahi lekooti fakakuongamuʻa kehe ke liliu; 7–14. ʻOku liliu ʻa e Tohi ʻa Molomoná ʻi he ako pea ʻi he fakahā fakalaumālie."
            ],
            "verses": [
                {
                    "number": 1,
                    "text": "Vakai, ʻoku ou pehē kiate koe, ʻe hoku foha, ko e meʻa ʻi he ʻikai te ke liliu leá ʻo fakatatau ki he meʻa naʻá ke kole kiate aú, pea naʻá ke toe kamata ke tohi maʻa ʻeku tamaioʻeiki, ko Siosefa Sāmita, ko e Siʻí, ko ia ʻoku ou loto ke ke fai atu kae ʻoua kuó ke fakaʻosi ʻa e lekōtí ni, ʻa ia kuó u fakafalala kiate ia ke tauhí."
                },
                {
                    "number": 2,
                    "text": "Pea vakai, ʻoku ʻi ai mo ha ngaahi lekooti kehe ʻoku ou maʻu, te u foaki kiate koe ʻa e mālohi ke ke tokoni ʻi hono liliú."
                },
                {
                    "number": 3,
                    "text": "Faʻa kātaki pē, ʻe hoku foha, he ʻoku fakapotopoto kiate au, pea ʻoku ʻikai ʻaonga ke ke liliu lea ʻi he lolotongá ni."
                },
                {
                    "number": 4,
                    "text": "Vakai, ko e ngāue ʻoku ui koe ke ke faí ko e tohi maʻa ʻeku tamaioʻeiki ko Siosefá."
                },
                {
                    "number": 5,
                    "text": "Pea, vakai, ko e meʻa ʻi he ʻikai te ke fai atu ʻo hangē ko hoʻo kamatá, ʻi he taimi naʻe kamata ai hoʻo liliu leá, ko ia kuó u toʻo ai ʻa e faingamālié ni meiate koe."
                },
                {
                    "number": 6,
                    "text": "ʻOua te ke lāunga, ʻe hoku foha, he ʻoku fakapotopoto kiate au ke u fai peheni kiate koe."
                },
                {
                    "number": 7,
                    "text": "Vakai, naʻe ʻikai mahino kiate koe; naʻá ke pehē te u foaki ia kiate koe, ka naʻe ʻikai te ke fai ha fakakaukau ki ai tuku kehe pē ke kole kiate au."
                },
                {
                    "number": 8,
                    "text": "Kae, vakai, ʻoku ou pehē kiate koe, kuo pau ke ke fakakaukauʻi ia ʻi ho ʻatamaí; pea kuo pau ke ke toki fehuʻi mai kiate au pe ʻoku totonu ia, pea kapau ʻoku totonu ia te u ngaohi ke māfana ʻa ho lotó ʻi loto ʻiate koe; ko ia, te ke ongoʻi ʻoku totonu ia."
                },
                {
                    "number": 9,
                    "text": "Ka ʻo kapau ʻoku ʻikai ke totonu ia ʻe ʻikai te ke ongoʻi pehē, ka te ke maʻu ha fakakaukau fiemohea, ʻa ia ʻe fakatupu ai ʻene ngalo ʻiate koe ʻa e meʻa ʻoku halá; ko ia, ʻoku ʻikai te ke lava ʻo tohi ʻa e meʻa ʻoku toputapú tuku kehe ʻo kapau ʻe foaki ia kiate koe meiate au."
                },
                {
                    "number": 10,
                    "text": "Ko ʻeni, kapau naʻá ke ʻiloʻi ʻeni pehē kuó ke lava ʻo liliu leá; ka neongo iá, ʻoku ʻikai ʻaonga ke ke liliu leá he taimí ni."
                },
                {
                    "number": 11,
                    "text": "Vakai, naʻe ʻaonga ia ʻi hoʻo kamatá; ka naʻá ke manavahē, pea kuo hili ange ʻa e taimí, pea ʻoku ʻikai ʻaonga ia ʻi he taimí ni;"
                },
                {
                    "number": 12,
                    "text": "He, ʻikai koā ʻokú ke vakai kuó u foaki ki heʻeku tamaioʻeiki ko Siosefá ʻa e ivi feʻunga ʻa ia ʻoku fakakakato ai iá? Pea kuo ʻikai te u fakahalaiaʻi ha taha ʻiate kimoua."
                },
                {
                    "number": 13,
                    "text": "Fai ʻa e meʻa ko ʻeni ʻa ia kuó u fekau kiate koé, pea te ke tuʻumālie. Faitōnunga, pea ʻoua ʻe tukulolo ki ha ʻahiʻahi."
                },
                {
                    "number": 14,
                    "text": "Tuʻu maʻu ʻi he ngāue ʻa ia kuó u ui koe ki aí, pea ʻe ʻikai mole ha tuʻoni louʻulu ʻe taha mei ho ʻulú, pea ʻe hiki hake koe ʻi he ʻaho fakaʻosí. ʻĒmeni."
                }
            ]
        },
        "/study/scriptures/dc-testament/dc/10": {
            "uri": "/study/scriptures/dc-testament/dc/10",
            "title": "Tokāteline mo e Ngaahi Fuakava 10",
            "data_type": "chapter",
            "chapter_name": "Vahe 10",
            "chapter_summary": [
                "1–26, ʻOku hanga ʻe Sētane ʻo ueʻi hake ha kau tangata fai angahala ke nau fakafepakiʻi ʻa e ngāue ʻa e ʻEikí; 27–33, ʻOkú ne feinga ke fakaʻauha ʻa e laumālie ʻo e tangatá; 34–52, Kuo pau ke ʻave ʻa e ongoongoleleí ki he kau Leimaná mo e ngaahi puleʻanga kotoa pē tuʻunga ʻi he Tohi ʻa Molomoná; 53–63, ʻE fokotuʻu ʻe he ʻEikí ʻa hono Siasí mo ʻene ongoongoleleí ʻi he lotolotonga ʻo e faʻahinga ʻo e tangatá; 64–70, Te ne tānaki fakataha ki hono Siasí ʻa e kakai ʻoku fakatomalá pea te ne fakamoʻui ʻa e kakai talangofuá."
            ],
            "verses": [
                {
                    "number": 1,
                    "text": "Ko ʻeni, vakai, ʻoku ou pehē kiate koe, ko e meʻa ʻi hoʻo tukuange ʻa e ngaahi tohi ʻa ia naʻe foaki kiate koe ʻa e mālohi ke fai hono liliu ʻaki ʻa e ʻŪlimí mo e Tūmemí, ki he nima ʻo ha tangata angakovi, kuo mole ai ia meiate koe."
                },
                {
                    "number": 2,
                    "text": "Pea naʻe mole ai foki meiate koe ʻa hoʻo meʻa-foakí ʻi he taimi ko iá, pea naʻe hoko ʻo fakapoʻuli ʻa ho ʻatamaí."
                },
                {
                    "number": 3,
                    "text": "Ka neongo iá, ʻoku toe fakafokí ni atu ia kiate koe; ko ia ke ke tokanga ke faivelenga pea hoko atu kae ʻoua ke fakaʻosi ʻa hono toe ʻo e ngāue ʻo e liliu leá ʻo hangē ko ia ne ke kamata faí."
                },
                {
                    "number": 4,
                    "text": "ʻOua naʻá ke lele ʻo vave ange pe ngāue ʻo lahi ange ʻi he ivi mo e ngaahi founga ʻoku ʻoatu ke ke lava ai ʻo liliu leá; ka ke faivelenga ʻo aʻu ki he ngataʻangá."
                },
                {
                    "number": 5,
                    "text": "Lotu maʻu ai pē, koeʻuhí ke ke lava ʻo ikuna; ʻio, ke ke lava ʻo ikunaʻi ʻa Sētane, pea ke ke lava ʻo hao mei he nima ʻo e kau tamaioʻeiki ʻa Sētané ʻa ia ʻoku nau poupouʻi hake ʻa ʻene ngāué."
                },
                {
                    "number": 6,
                    "text": "Vakai, kuo nau feinga ke fakaʻauha koe; ʻio, naʻa mo e tangata naʻá ke falala ki aí kuó ne feinga ke fakaʻauha koe."
                },
                {
                    "number": 7,
                    "text": "Pea ʻi he ʻuhingá ni naʻá ku pehē ai ko e tangata fai angahala ia, he kuó ne feinga ke ʻave ʻa e ngaahi meʻa naʻe fakafalala kiate koé; pea kuó ne feinga foki ke fakaʻauha hoʻo meʻa-foakí."
                },
                {
                    "number": 8,
                    "text": "Pea koeʻuhí ko hoʻo tukuange ʻa e ngaahi tohí ki hono nimá, vakai, kuo hanga ʻe he kau tangata fai angahalá ʻo toʻo ia meiate koe."
                },
                {
                    "number": 9,
                    "text": "Ko ia, kuó ke tukuange ia, ʻio, ʻa e meʻa naʻe toputapú ki he fai angahalá."
                },
                {
                    "number": 10,
                    "text": "Pea, vakai, kuo fakahū ia ʻe Sētane ki honau lotó ke nau liliu ʻa e ngaahi lea ʻa ia kuó ke pule ke tohí, pe kuó ke liliú, ʻa ia kuo mole mei ho nimá."
                },
                {
                    "number": 11,
                    "text": "Pea vakai, ʻoku ou pehē kiate koe, koeʻuhí kuo nau liliu ʻa e ngaahi leá, ko ia ʻoku kehe ʻenau laú mei he meʻa naʻá ke liliu ʻo fekau ke tohí;"
                },
                {
                    "number": 12,
                    "text": "Pea, ʻi he founga ko ʻení, kuo feinga ai ʻa e tēvoló ke fakahoko ha palani kākā, koeʻuhí ke ne lava ʻo fakaʻauha ʻa e ngāué ni;"
                },
                {
                    "number": 13,
                    "text": "He kuó ne fakahū ki honau lotó ke nau fai ʻa e meʻá ni, pea ʻi heʻenau loí te nau lava ʻo pehē ai kuo nau ʻiloʻi hoʻo kākaá ʻi he ngaahi lea ʻa ia naʻá ke pehē tokua naʻá ke liliú."
                },
                {
                    "number": 14,
                    "text": "Ko e moʻoni ʻoku ou pehē kiate koe, ʻe ʻikai te u tuku ke fakahoko ʻe Sētane ʻa ʻene faʻufaʻu kākaá ʻi he meʻá ni."
                },
                {
                    "number": 15,
                    "text": "He vakai, kuó ne fakahū ki honau lotó ke ngaohi koe ke ʻahiʻahiʻi ʻa e ʻEiki ko ho ʻOtuá ʻi he kole ke toe liliu ia."
                },
                {
                    "number": 16,
                    "text": "Pea vakai, ʻoku nau pehē leva mo fakakaukau ʻi honau lotó—Te tau vakai pe kuo tuku ʻe he ʻOtuá kiate ia ʻa e mālohi ke liliu leá; kapau ko ia, te ne toe foaki ʻa e mālohí kiate ia;"
                },
                {
                    "number": 17,
                    "text": "Pea kapau ʻe toe foaki ʻe he ʻOtuá kiate ia ʻa e mālohí, pe kapau te ne toe liliu, pe, ʻi hono fakalea ʻe tahá, kapau te ne fakahā mai ʻa e ngaahi lea tatau, vakai, ʻoku tau maʻu ʻa e lea tatau ʻiate kitautolu, pea kuo tau ʻosi liliu fakakeheʻi ia;"
                },
                {
                    "number": 18,
                    "text": "Ko ia ʻe ʻikai faitatau ia, pea te tau pehē kuó ne loi ʻi heʻene ngaahi leá, pea ʻoku ʻikai haʻane meʻa-foaki, pea ʻoku ʻikai te ne maʻu ha mālohi;"
                },
                {
                    "number": 19,
                    "text": "Ko ia te tau fakaʻauha ia, kae ʻumaʻā foki mo e ngāué, pea te tau fai ʻeni koeʻuhí ke ʻoua naʻa tau mā ʻi he ngataʻangá, pea ke tau maʻu ʻa e fakalāngilangi mei he māmaní."
                },
                {
                    "number": 20,
                    "text": "Ko e moʻoni, ko e moʻoni, ʻoku ou pehē kiate koe, kuo maʻu ʻe Sētane ʻa e mālohi lahi ki honau lotó; ʻokú ne ueʻi hake ʻa kinautolu ke faikovi ki he meʻa ʻoku leleí;"
                },
                {
                    "number": 21,
                    "text": "Pea ʻoku kovi honau lotó, pea fonu ʻi he fai angahala mo e ngaahi anga-fakalielia; pea ʻoku nau manako ki he fakapoʻulí kae ʻikai ki he māmá, koeʻuhí he ʻoku kovi ʻa ʻenau ngaahi ngāué; ko ia ʻe ʻikai te nau kole ai kiate au."
                },
                {
                    "number": 22,
                    "text": "ʻOku ueʻi hake ʻe Sētane ʻa kinautolu, koeʻuhí ke ne taki atu ʻa honau laumālié ki he fakaʻauhá."
                },
                {
                    "number": 23,
                    "text": "Pea ko ia kuó ne ʻai ha palani kākā, ʻo ʻamanaki ai ke fakaʻauha ʻa e ngāue ʻa e ʻOtuá; ka te u ʻekeʻi ʻeni ʻi honau nimá, pea ʻe iku ia ko honau fakamaaʻi mo e fakahalaiaʻi ʻi he ʻaho ʻo e fakamāú."
                },
                {
                    "number": 24,
                    "text": "ʻIo, ʻokú ne ueʻi hake honau lotó ke ʻita ki he ngāué ni."
                },
                {
                    "number": 25,
                    "text": "ʻIo, ʻokú ne pehē kiate kinautolu: Ke mou kākā pea toitoi ke tauheleʻi, koeʻuhí ke mou fakaʻauha; vakai, ʻoku ʻikai ha kovi ʻi he meʻá ni. Pea ʻoku pehē ʻa ʻene fakahekehekeʻi ʻa kinautolu, mo tala kiate kinautolu ʻoku ʻikai ko ha angahala ʻa e loí ke nau tauheleʻi ai ha tangata ʻi he loí, koeʻuhí ke nau fakaʻauha ia."
                },
                {
                    "number": 26,
                    "text": "Pea ʻoku pehē ʻa ʻene fakahekehekeʻi ʻa kinautolú, mo ne tākiakiʻi atu ʻa kinautolu kae ʻoua kuó ne fusi hifo ʻa honau laumālié ki heli; pea ʻoku pehē ʻa ʻene ngaohi ʻa kinautolu ke nau ʻefihia ʻi heʻenau tauhele ʻanautolú pē."
                },
                {
                    "number": 27,
                    "text": "Pea ʻoku pehē ʻa ʻene ʻalu hake mo ʻalu hifo, mo feʻaluʻaki fano ʻi he māmaní, ʻo feinga ke fakaʻauha ʻa e laumālie ʻo e tangatá."
                },
                {
                    "number": 28,
                    "text": "Ko e moʻoni, ko e moʻoni ʻoku ou pehē kiate koe, ʻe malaʻia ia ʻokú ne loi ke kākāʻí, koeʻuhí ko ʻene mahalo ʻoku loi ha taha kehe ke kākaaʻí, he ʻoku ʻikai ke ʻataʻatā ʻa kinautolu peheé mei he fakamaau totonu ʻa e ʻOtuá."
                },
                {
                    "number": 29,
                    "text": "Ko ʻeni, vakai, kuo nau liliu ʻa e ngaahi leá ni, koeʻuhi ko e pehē ange kiate kinautolu ʻe Sētane: Kuó ne kākaaʻi ʻa kimoutolu—pea ʻoku pehē ʻa ʻene fakahekehekeʻi atu ʻa kinautolu ke fai angahala, koeʻuhí ke ngaohi koe ke ke ʻahiʻahiʻi ʻa e ʻEiki ko ho ʻOtuá."
                },
                {
                    "number": 30,
                    "text": "Vakai, ʻoku ou pehē kiate koe, ʻoua naʻá ke toe liliu ʻa e ngaahi lea ʻa ia kuo ʻalu atu mei ho nimá;"
                },
                {
                    "number": 31,
                    "text": "He vakai, ʻe ʻikai te nau lava ʻo fakahoko ʻenau ngaahi faʻufaʻu kākaá ʻi he loi ʻo kau ki he ngaahi lea ko iá. He vakai, kapau te ke fakahā mai ʻa e ngaahi lea tatau, te nau pehē kuó ke loi pea ko hoʻo ʻai pē ke pehē ʻokú ke liliu leá, ka kuo faikehekehe ʻa hoʻo liliú."
                },
                {
                    "number": 32,
                    "text": "Pea vakai, te nau fakahā ʻeni, pea ʻe fakafefeka ʻe Sētane ʻa e loto ʻo e kakaí ke ueʻi hake ʻa kinautolu ke nau ʻita kiate koe, koeʻuhí ke ʻoua naʻa nau tui ki heʻeku ngaahi leá."
                },
                {
                    "number": 33,
                    "text": "ʻOku pehē ʻa e fakakaukau ʻa Sētane ke ne ikuʻi ʻa hoʻo fakamoʻoní ʻi he toʻu tangatá ni, koeʻuhí ke ʻoua naʻa hoko mai ʻa e ngāué ʻi he toʻu tangatá ni."
                },
                {
                    "number": 34,
                    "text": "Kae vakai, ko ʻeni ʻa e potó, pea ko e meʻa ʻi heʻeku fakahā kiate koe ʻa e potó, mo foaki kiate koe ʻa e ngaahi fekau ʻo kau ki he ngaahi meʻa ko ʻení, ko e meʻa kuo pau ke ke faí, ʻoua naʻá ke fakahā ia ki he māmaní kae ʻoua kuó ke fakaʻosi ʻa e ngāue ʻo e liliu leá."
                },
                {
                    "number": 35,
                    "text": "ʻOua te ke ofo ʻi heʻeku pehē kiate koe: Ko ʻeni ʻa e potó, ʻoua ʻe fakahā ia ki he māmaní—he naʻá ku pehē, ʻoua ʻe fakahā ia ki he māmaní koeʻuhí ke maluʻi koe."
                },
                {
                    "number": 36,
                    "text": "Vakai, ʻoku ʻikai ko ʻeku peheé ke ʻoua naʻá ke fakahā ia ki he kau māʻoniʻoní;"
                },
                {
                    "number": 37,
                    "text": "Ka ko e meʻa ʻi he ʻikai te ke lava ʻo ʻiloʻi maʻu ai pē ʻa e kau māʻoniʻoní, pe ko e meʻa ʻi he ʻikai te ke lava ʻo tala maʻu ai pē ʻa e kau angahalá mei he kau māʻoniʻoní, ko ia ʻoku ou pehē ai kiate koe, ke ke fakalongolongo pē kae ʻoua ke u pehē ʻoku lelei ke fakahā ʻa e ngaahi meʻa kotoa pē ki he māmaní ʻo kau ki he meʻá ni."
                },
                {
                    "number": 38,
                    "text": "Pea ko ʻeni, ko e moʻoni ʻoku ou pehē kiate koe, ʻoku ʻi ai ha fakamatala ʻo e ngaahi meʻa ko ia kuó ke tohí, pea kuo mole mei ho nimá, kuo tongitongi ia ʻi he ngaahi peleti ʻa Nīfaí;"
                },
                {
                    "number": 39,
                    "text": "ʻIo, pea ʻokú ke manatuʻi naʻe pehē ʻi he ngaahi tohi ko iá ʻoku ʻi ai ha fakamatala fakaʻāuliliki ange kuo fai ki he ngaahi meʻa ko iá ʻi he ngaahi peleti ʻa Nīfaí."
                },
                {
                    "number": 40,
                    "text": "Pea ko ʻeni, ko e meʻa ʻi he fakaʻāuliliki ange ʻa e fakamatala kuo tongitongiʻi ki he ngaahi peleti ʻa Nīfaí ʻo kau ki he ngaahi meʻa ʻa ia ʻoku ou loto, ʻi heʻeku fakakaukau potó, ke fakaʻilo ki he kakaí ʻi he fakamatala ní—"
                },
                {
                    "number": 41,
                    "text": "Ko ia, ke ke liliu ʻa e ngaahi tongitongi ʻoku tuʻu ʻi he ngaahi peleti ʻa Nīfaí, ʻo fai hifo kae ʻoua ke ke aʻu ki he pule ʻa e tuʻi ko Penisimaní, pe ko haʻo aʻu hifo ki he meʻa kuó ke ʻosi liliú, ʻa ia kuó ke tauhí;"
                },
                {
                    "number": 42,
                    "text": "Pea vakai, ke ke pulusi ia ko e lekooti ʻa Nīfai; pea ʻe pehē ʻa ʻeku veuveuki ʻa kinautolu kuo nau liliu ʻa ʻeku ngaahi leá."
                },
                {
                    "number": 43,
                    "text": "ʻE ʻikai te u tuku ke nau fakaʻauha ʻa ʻeku ngāué; ʻio, te u fakahā kiate kinautolu ʻoku lahi ange ʻa hoku potó ʻi he olopoto ʻa e tēvoló."
                },
                {
                    "number": 44,
                    "text": "Vakai, ʻoku nau maʻu ha konga pē, pe ko hano fakanounouʻi ʻo e fakamatala ʻa Nīfaí."
                },
                {
                    "number": 45,
                    "text": "Vakai, ʻoku lahi ʻa e ngaahi meʻa kuo tongitongi ki he ngaahi peleti ʻa Nīfaí ʻa ia ʻoku fakahā ʻa e ʻilo lahi ange ʻo kau ki heʻeku ongoongoleleí; ko ia ʻoku fakapotopoto kiate au ke ke liliu ʻa e ʻuluaki konga ko ʻeni ʻo e ngaahi tongitongi ʻa Nīfaí, pea ʻoatu ia ʻi he tohí ni."
                },
                {
                    "number": 46,
                    "text": "Pea, vakai, ʻoku tuʻu ʻi hono kotoa ʻo hono toe ʻo e tohí ni ʻa e ngaahi konga kotoa ʻo ʻeku ongoongoleleí ʻa ia naʻe kole ʻe heʻeku kau palōfita māʻoniʻoní, ʻio, kae ʻumaʻā foki mo ʻeku kau ākongá, ʻi heʻenau holi ʻi heʻenau ngaahi lotú ke ʻomi ki he kakaí ni."
                },
                {
                    "number": 47,
                    "text": "Pea naʻá ku pehē kiate kinautolu, ʻe foaki kiate kinautolu ʻo fakatatau ki heʻenau tui ʻi heʻenau ngaahi lotú;"
                },
                {
                    "number": 48,
                    "text": "ʻIo, pea ko ʻenau tuí ʻeni—ko ʻeku ongoongoleleí, ʻa ia naʻá ku tuku kiate kinautolu ke nau lava ʻo malanga ʻaki ia ʻi honau ngaahi ʻahó, koeʻuhí ke aʻu atu ia ki honau kāinga ko e kau Leimaná, kae ʻumaʻā foki mo kinautolu kotoa pē kuo nau hoko ko e kau Leimana ko e tupu mei heʻenau ngaahi mavahevahé."
                },
                {
                    "number": 49,
                    "text": "Ko ʻeni, ʻoku ʻikai ko hono kotoá ia—ko ʻenau tui ʻi heʻenau ngaahi lotú ke fakahā ʻa e ongoongoleleí ni foki, ʻo kapau ʻe lava ʻo maʻu ʻe ha ngaahi puleʻanga kehe ʻa e fonuá ni."
                },
                {
                    "number": 50,
                    "text": "Pea ko ia naʻa nau tuku ha tāpuaki ki he fonuá ni ʻi heʻenau ngaahi lotú, ke ʻilonga ha taha ʻe tui ki he ongoongoleleí ni ʻi he fonua ko ʻení ke nau lava ʻo maʻu ʻa e moʻui taʻengatá;"
                },
                {
                    "number": 51,
                    "text": "ʻIo, koeʻuhí ke tauʻatāina ia ki he kakai kotoa pē ʻo tatau ai pē pe ko e puleʻanga, faʻahinga, lea, pe kakai fē ʻa kinautolu."
                },
                {
                    "number": 52,
                    "text": "Pea ko ʻeni, vakai, ʻe fakatatau ki heʻenau tui ʻi heʻenau ngaahi lotú ʻa ʻeku ʻomi ʻa e konga ko ʻeni ʻo ʻeku ongoongoleleí ke ʻiloʻi ʻe hoku kakaí. Vakai, ʻoku ʻikai te u ʻomi ia ke fakaʻauha ʻa e meʻa kuo nau maʻú, ka ke langa hake ia."
                },
                {
                    "number": 53,
                    "text": "Pea ko hono ʻuhinga ʻeni kuó u pehē aí: Kapau ʻe ʻikai fakafefeka ʻe he toʻu tangatá ni ʻa honau lotó, te u fokotuʻu ʻa hoku siasí ʻi honau lotolotongá."
                },
                {
                    "number": 54,
                    "text": "Ko ʻeni ʻoku ʻikai te u lea ʻaki ʻení ke fakaʻauha ʻa hoku siasí, ka ʻoku ou lea ʻaki ʻení ke langa hake hoku siasí;"
                },
                {
                    "number": 55,
                    "text": "Ko ia, ʻilonga ia ʻoku kau ki hoku siasí ʻoku ʻikai ʻaonga ke ne manavahē he ʻe maʻu ʻe he faʻahinga peheé ʻa e puleʻanga ʻo e langí."
                },
                {
                    "number": 56,
                    "text": "Ka ko kinautolu ko ia ʻoku ʻikai manavahē kiate au pe tauhi ʻeku ngaahi fekaú ka ʻoku nau langa hake ʻa e ngaahi siasi moʻonautolu koeʻuhí ke maʻu ai ha tupú, ʻio, pea mo kinautolu kotoa pē ʻoku fai angahalá ʻo langa hake ʻa e puleʻanga ʻo e tēvoló—ʻio, ko e moʻoni, ko e moʻoni, ʻoku ou pehē kiate koe, ko kinautolu ia ʻa ia te u veuveukí, ʻo ngaohi ke nau tetetete pea teketekelili ʻo aʻu ki loto."
                },
                {
                    "number": 57,
                    "text": "Vakai, ko au ko Sīsū Kalaisi, ko e ʻAlo ʻo e ʻOtuá. Naʻá ku haʻu ki hoku kakaí, pea naʻe ʻikai maʻu au ʻe hoku kakaí."
                },
                {
                    "number": 58,
                    "text": "Ko au ko e maama ʻoku ulo ʻi he fakapoʻulí, pea naʻe ʻikai maʻu ia ʻe he fakapoʻulí."
                },
                {
                    "number": 59,
                    "text": "Ko au ia ʻa ia naʻe pehē ki heʻeku kau ākongá—ʻOku ʻi ai mo ʻeku fanga sipi kehe ʻoku ʻikai ke nau ʻi he lotoʻā ko ʻení—pea naʻe ʻi ai ʻa e tokolahi naʻe ʻikai mahino ki ai ʻa ʻeku leá."
                },
                {
                    "number": 60,
                    "text": "Pea te u fakahā ki he kakaí ni naʻe ʻi ai mo ʻeku fanga sipi kehe, pea ko e vaʻa ʻa kinautolu ʻo e fale ʻo Sēkopé;"
                },
                {
                    "number": 61,
                    "text": "Pea te u ʻomi ki he māmá ʻa ʻenau ngaahi ngāue fakaofo, ʻa ia naʻa nau fai ʻi hoku hingoá;"
                },
                {
                    "number": 62,
                    "text": "ʻIo, pea te u ʻomi foki ki he māmá ʻa ʻeku ongoongoleleí ʻa ia naʻe malanga ʻaki kiate kinautolú, pea, vakai, ʻe ʻikai te nau fakaʻikaiʻi ʻa e meʻa kuó ke maʻú, ka te nau langa hake ia, pea ʻomi ki he māmá ʻa e ngaahi tefito moʻoni ʻo ʻeku tokāteliné, ʻio, pea mo e tokāteline pē taha ʻoku ʻiate aú."
                },
                {
                    "number": 63,
                    "text": "Pea ʻoku ou fai ʻeni koeʻuhí ke u lava ʻo fokotuʻu ʻeku ongoongoleleí, koeʻuhí ke ʻoua naʻa ʻi ai ʻa e fakakikihi lahi; ʻio ʻoku ueʻi hake ʻe Sētane ʻa e loto ʻo e kakaí ke fakakikihi ʻi he ngaahi tefito ʻo ʻeku tokāteliné, pea ʻoku nau hē ʻi he ngaahi meʻá ni, he ʻoku nau fakaʻuhingaʻi hala ʻa e ngaahi folofolá, pea ʻoku ʻikai mahino ia kiate kinautolu."
                },
                {
                    "number": 64,
                    "text": "Ko ia, te u fakahā kiate kinautolu ʻa e meʻa lilo mahuʻingá ni;"
                },
                {
                    "number": 65,
                    "text": "He, vakai, te u tānaki ʻa kinautolu ʻo hangē ko hono tānaki ʻe ha motuʻa moa ʻa hono ʻuhikí ʻi hono lalo kapakaú, ʻo kapau ʻe ʻikai te nau fakafefeka honau lotó;"
                },
                {
                    "number": 66,
                    "text": "ʻIo, kapau te nau haʻu, ʻe ngofua ke nau haʻu. Pea te nau inu taʻetotongi ʻi he ngaahi vai ʻo e moʻuí."
                },
                {
                    "number": 67,
                    "text": "Vakai, ko ʻeku tokāteliné ʻeni—ʻilonga ia ʻoku fakatomala mo haʻu kiate aú, ko hoku siasí ia."
                },
                {
                    "number": 68,
                    "text": "Ko ia ia ʻoku malanga ʻaki ha meʻa ʻoku lahi hake pe siʻi hifo ʻi he meʻa ní, ʻoku ʻikai ʻaʻaku ia, ka ʻokú ne angatuʻu mai kiate au; ko ia ʻoku ʻikai ke kau ia ʻi hoku siasí."
                },
                {
                    "number": 69,
                    "text": "Pea ko ʻeni, vakai, ʻilonga ia ʻoku kau ʻi hoku siasí, ʻo ne tuʻu maʻu ʻi hoku siasí ʻo aʻu ki he ngataʻangá, te u fokotuʻu ia ʻi heʻeku maká, pea ʻe ʻikai lavaʻi ʻa kinautolu ʻe he ngaahi matapā ʻo helí."
                },
                {
                    "number": 70,
                    "text": "Pea ko ʻeni, manatuʻi ʻa e ngaahi lea ʻaʻana ʻa ia ko e moʻui mo e maama ʻo e māmaní, ko ho Huhuʻí, ko ho ʻEikí pea ko ho ʻOtuá. ʻĒmeni."
                }
            ]
        },
        "/study/scriptures/dc-testament/dc/11": {
            "uri": "/study/scriptures/dc-testament/dc/11",
            "title": "Tokāteline mo e Ngaahi Fuakava 11",
            "data_type": "chapter",
            "chapter_name": "Vahe 11",
            "chapter_summary": [
                "1–6, ʻE maʻu ʻe he kau ngāue ʻi he ngoue vainé ʻa e fakamoʻuí; 7–14, Kumi ki he potó, kalanga ʻaki ʻa e fakatomalá, falala ki he Laumālié; 15–22, Tauhi ʻa e ngaahi fekaú pea ako ʻa e folofola ʻa e ʻEikí; 23–27, ʻOua ʻe fakaʻikaiʻi ʻa e laumālie ʻo e fakahaá mo e kikité; 28–30, Ko kinautolu ʻoku nau maʻu ʻa Kalaisí ʻoku nau hoko ko e ngaahi foha ʻo e ʻOtuá."
            ],
            "verses": [
                {
                    "number": 1,
                    "text": "ʻOku vave ke hoko mai ha ngāue maʻongoʻonga mo fakaofo ʻi he lotolotonga ʻo e fānau ʻa e tangatá."
                },
                {
                    "number": 2,
                    "text": "Vakai, ko au ko e ʻOtuá; tokanga ki heʻeku leá, ʻa ia ʻoku moʻui mo mālohi, pea māsila ange ʻi ha heletā fakatoumata, ki hono vahevaheʻi ʻo e ngaahi hokotanga huí mo e uhó fakatouʻosi; ko ia, tokanga ki heʻeku leá."
                },
                {
                    "number": 3,
                    "text": "Vakai, ʻoku hina ʻa e ngoué ki he utu-taʻú; ko ia, ʻilonga ia ʻoku holi ke utú tuku ke ne ʻai ʻene hele tuʻusí ʻaki hono tūkuingatá, pea tuʻusi lolotonga ʻene kei ʻahó, koeʻuhi ke ne tokonaki maʻa hono laumālié ʻa e fakamoʻui taʻengatá ʻi he puleʻanga ʻo e ʻOtuá."
                },
                {
                    "number": 4,
                    "text": "ʻIo, ʻilonga ia te ne ʻai ʻene hele tuʻusí ʻo tuʻusí, ʻoku ui ia ʻe he ʻOtuá."
                },
                {
                    "number": 5,
                    "text": "Ko ia, kapau te ke kole meiate au, te ke maʻu; kapau te ke tukituki, ʻe toʻo kiate koe."
                },
                {
                    "number": 6,
                    "text": "Ko ʻeni, hangē ko hoʻo kolé, vakai, ʻoku ou pehē kiate koe, tauhi ʻeku ngaahi fekaú, pea feinga ke ʻomai pea fokotuʻu ʻa e ngāue ʻo Saioné;"
                },
                {
                    "number": 7,
                    "text": "ʻOua ʻe kumi ki he ngaahi koloá, ka ki he potó, pea, vakai, ʻe fakahā ʻa e ngaahi meʻa lilo ʻa e ʻOtuá kiate koe, pea ʻe toki fakakoloaʻiaʻi koe. Vakai, ko ia ʻokú ne maʻu ʻa e moʻui taʻengatá ʻoku koloaʻia ia."
                },
                {
                    "number": 8,
                    "text": "Ko e moʻoni, ko e moʻoni, ʻoku ou pehē kiate koe, hangē ko e meʻa ʻokú ke holi ke ke maʻu meiate aú ʻe pehē ʻa hono fai kiate koé; pea kapau te ke holi ki ai, te ke hoko ko e fouʻanga ʻo hono fai ʻo ha ngāue lelei lahi ʻi he toʻu tangatá ni."
                },
                {
                    "number": 9,
                    "text": "ʻOua ʻe lea ʻaki ha meʻa ka ko e fakatomalá pē ki he toʻu tangatá ni. Tauhi ʻeku ngaahi fekaú, pea tokoni ʻi hono ʻomai ʻo ʻeku ngāué ʻo fakatatau ki heʻeku ngaahi fekaú, pea ʻe tāpuakiʻi koe."
                },
                {
                    "number": 10,
                    "text": "Vakai, ʻokú ke maʻu ha meʻa-foaki, pe te ke maʻu ha meʻa-foaki ʻo kapau te ke kole kiate au ʻi he tui, mo e loto-faitotonu, ʻo tui ki he māfimafi ʻo Sīsū Kalaisí, pe ʻi hoku mālohí ʻa ia ʻoku lea kiate koé;"
                },
                {
                    "number": 11,
                    "text": "He vakai, ko au ia ʻoku leá; vakai, ko au ko e maama ʻoku ulo ʻi he fakapoʻulí, pea ʻi hoku mālohí ʻoku ou fai ai ʻa e ngaahi leá ni kiate koé."
                },
                {
                    "number": 12,
                    "text": "Pea ko ʻeni, ko e moʻoni, ko e moʻoni, ʻoku ou pehē kiate koe, falala ki he Laumālie ko ia ʻoku tākiekina ke faileleí—ʻio, ke faitotonú, ke ʻaʻeva ʻi he loto-fakatōkilaló, ke fakamaau māʻoniʻoní, pea ko hoku Laumālié ʻeni."
                },
                {
                    "number": 13,
                    "text": "Ko e moʻoni, ko e moʻoni, ʻoku ou pehē kiate koe, te u foaki kiate koe mei hoku Laumālié, ʻa ia ʻe fakamāmaʻi ho ʻatamaí, ʻa ia ʻe fakafonu ho laumālié ʻaki ʻa e fiefia."
                },
                {
                    "number": 14,
                    "text": "Pea te ke toki ʻiloʻi, pe te ke ʻiloʻi ʻi he meʻá ni, ko e ngaahi meʻa kotoa pē te ke kole kiate aú, ʻa ia ʻoku kau ki he ngaahi meʻa ʻo e māʻoniʻoní, te ke maʻu ia ʻi hoʻo tui kiate aú."
                },
                {
                    "number": 15,
                    "text": "Vakai, ʻoku ou fekau kiate koe, ʻoku ʻikai ʻaonga ke ke mahalo kuo ui koe ke malanga kae ʻoua kuo ui koe."
                },
                {
                    "number": 16,
                    "text": "Tatali ʻo fuofuoloasiʻi ange, kae ʻoua ke ke maʻu ʻeku leá, ko ʻeku maká, ko hoku siasí, pea mo ʻeku ongoongoleleí, koeʻuhi ke ke ʻiloʻi fakapapau ʻa ʻeku tokāteliné."
                },
                {
                    "number": 17,
                    "text": "Pea vakai, ʻe toki fai kiate koe ʻo fakatatau ki hoʻo ngaahi holí, ʻio, ʻo fakatatau ki hoʻo tuí."
                },
                {
                    "number": 18,
                    "text": "Tauhi ʻeku ngaahi fekaú; fakalongolongo pē; kumi ki hoku Laumālié;"
                },
                {
                    "number": 19,
                    "text": "ʻIo, pīkitai kiate au ʻaki ho lotó kotoa, koeʻuhi ke ke tokoni ki hono ʻomi ki he māmá ʻa e ngaahi meʻa ko ia kuo lau ki aí—ʻio, ʻa hono liliu ʻo ʻeku tohí; faʻa kātaki kae ʻoua ke ke lava ʻo fakahoko ia."
                },
                {
                    "number": 20,
                    "text": "Vakai, ko hoʻo ngāué ʻeni, ke tauhi ʻeku ngaahi fekaú, ʻio, ʻaki ho iví ʻatamaí, mo e mālohí kotoa."
                },
                {
                    "number": 21,
                    "text": "ʻOua ʻe feinga ke malanga ʻaki ʻa ʻeku leá, kae fuofua feinga ke maʻu ʻeku leá, pea ʻe toki vete ho ʻeleló; pea kapau te ke loto ki ai, te ke maʻu leva ʻa hoku Laumālié pea mo ʻeku leá, ʻio ʻa e mālohi ʻo e ʻOtuá ki hono fakalotoʻi ʻo e kakaí ke tuí."
                },
                {
                    "number": 22,
                    "text": "Kae fakalongolongo pē ʻeni; ako ʻeku lea ʻa ia kuo ʻalu atu ʻi he lotolotonga ʻo e fānau ʻa e tangatá, pea ako foki ʻa ʻeku lea ʻa ia ʻe ʻalu atu ʻi he lotolotonga ʻo e fānau ʻa e tangatá, pe ko ia ʻoku lolotonga fai hono liliú, ʻio, kae ʻoua ke ke maʻu ʻa e meʻa kotoa pē te u tuku ki he fānau ʻa e tangatá ʻi he toʻu tangata ko ʻení, pea ʻe toki tānaki atu ki ai ʻa e ngaahi meʻa kotoa pē."
                },
                {
                    "number": 23,
                    "text": "Vakai, ko Hailame koe, ko hoku foha; kumi ki he puleʻanga ʻo e ʻOtuá, pea ʻe tānaki atu ʻa e ngaahi meʻa kotoa pē ʻo fakatatau mo e meʻa ʻoku totonú."
                },
                {
                    "number": 24,
                    "text": "Langa ʻi heʻeku maká, ʻa ia ko ʻeku ongoongoleleí;"
                },
                {
                    "number": 25,
                    "text": "ʻOua ʻe fakaʻikaiʻi ʻa e laumālie ʻo e fakahaá, pe ko e laumālie ʻo e kikité, he ʻe malaʻia ia ʻokú ne fakaʻikaiʻi ʻa e ongo meʻa ní;"
                },
                {
                    "number": 26,
                    "text": "Ko ia, ke ke mataʻikoloa ʻaki ia ʻi ho lotó kae ʻoua ke hokosia ʻa e taimi ʻa ia ʻe hā fakapotopoto ai kiate au ke ke toki ʻalu atu."
                },
                {
                    "number": 27,
                    "text": "Vakai, ʻoku ou lea kiate kinautolu kotoa pē ʻoku ʻiate kinautolu ʻa e ngaahi holi leleí, pea kuo nau ʻai ʻenau hele tuʻusí ke tuʻusí."
                },
                {
                    "number": 28,
                    "text": "Vakai, ko au ko Sīsū Kalaisi, ko e ʻAlo ʻo e ʻOtuá. Ko au ko e moʻui mo e maama ʻo e māmaní."
                },
                {
                    "number": 29,
                    "text": "Ko au ia ʻa ia naʻe haʻu ki hoku kakaí, kae ʻikai maʻu au ʻe hoku kakaí;"
                },
                {
                    "number": 30,
                    "text": "Ka ko e moʻoni, ko e moʻoni, ʻoku ou pehē kiate koe, ko kinautolu kotoa pē ʻoku nau maʻu aú, te u tuku kiate kinautolu ʻa e mālohi ke hoko ko e ngaahi foha ʻo e ʻOtuá, ʻio kiate kinautolu ʻoku tui ki hoku hingoá. ʻĒmeni."
                }
            ]
        },
        "/study/scriptures/dc-testament/dc/12": {
            "uri": "/study/scriptures/dc-testament/dc/12",
            "title": "Tokāteline mo e Ngaahi Fuakava 12",
            "data_type": "chapter",
            "chapter_name": "Vahe 12",
            "chapter_summary": [
                "1–6, ʻE maʻu ʻe he kau ngāue ʻi he ngoue vainé ʻa e fakamoʻuí; 7–9, Ko kinautolu kotoa pē ʻoku nau holi ki ai pea ʻoku nau feʻungá te nau lava ʻo tokoni ʻi he ngāue ʻa e ʻEikí."
            ],
            "verses": [
                {
                    "number": 1,
                    "text": "ʻOku vave ke hoko mai ha ngāue maʻongoʻonga mo fakaofo ʻi he lotolotonga ʻo e fānau ʻa e tangatá."
                },
                {
                    "number": 2,
                    "text": "Vakai, ko au ko e ʻOtuá; tokanga ki heʻeku leá, ʻa ia ʻoku moʻui mo mālohi, pea māsila ange ʻi ha heletā fakatoumata, ki hono vahevaheʻi ʻo e ngaahi hokotanga huí mo e uhó fakatouʻosi; ko ia, tokanga ki heʻeku leá."
                },
                {
                    "number": 3,
                    "text": "Vakai, ʻoku hina ʻa e ngoué ki he utu-taʻú; ko ia, ʻilonga ia ʻoku holi ke utú tuku ke ne ʻai ʻene hele tuʻusí ʻaki hono tūkuingatá, pea tuʻusi lolotonga ʻene kei ʻahó, koeʻuhi ke ne tokonaki maʻa hono laumālié ʻa e fakamoʻui taʻengatá ʻi he puleʻanga ʻo e ʻOtuá."
                },
                {
                    "number": 4,
                    "text": "ʻIo, ʻilonga ia te ne ʻai ʻene hele tuʻusí ʻo tuʻusí, ʻoku ui ia ʻe he ʻOtuá."
                },
                {
                    "number": 5,
                    "text": "Ko ia, kapau te ke kole meiate au, te ke maʻu; kapau te ke tukituki, ʻe toʻo kiate koe."
                },
                {
                    "number": 6,
                    "text": "Ko ʻeni, hangē ko hoʻo kolé, vakai, ʻoku ou pehē kiate koe, tauhi ʻeku ngaahi fekaú, pea feinga ke ʻomai pea fokotuʻu ʻa e ngāue ʻo Saioné."
                },
                {
                    "number": 7,
                    "text": "Vakai, ʻoku ou lea kiate koe, kae ʻumaʻā foki ʻa kinautolu kotoa pē ʻa ia ʻoku ʻiate kinautolu ʻa e ngaahi holi ke ʻomai mo fokotuʻu ʻa e ngāue ní;"
                },
                {
                    "number": 8,
                    "text": "Pea ʻe ʻikai lava ha taha ke tokoni ʻi he ngāué ni ʻo kapau ʻe ʻikai te ne loto-fakatōkilalo pea fonu ʻi he ʻofá, ʻo maʻu ʻa e tuí, ʻamanaki leleí, mo e manavaʻofá, pea anga-fakamaʻumaʻu ʻi he meʻa kotoa pē ʻa ia ʻe fakafalala kiate ia ke ne tauhí."
                },
                {
                    "number": 9,
                    "text": "Vakai, ko au ko e maama mo e moʻui ʻo e māmaní, ʻa ia ʻoku ou lea ʻaki ʻa e ngaahi leá ni, ko ia tokanga ʻaki ho tūkuingatá, pea ʻe toki ui koe. ʻĒmeni."
                }
            ]
        },
        "/study/scriptures/dc-testament/dc/13": {
            "uri": "/study/scriptures/dc-testament/dc/13",
            "title": "Tokāteline mo e Ngaahi Fuakava 13",
            "data_type": "chapter",
            "chapter_name": "Vahe 13",
            "chapter_summary": [
                "ʻOku fakamatalaʻi mai ʻa e ngaahi kī mo e ngaahi mālohi ʻo e Lakanga Taulaʻeiki Faka-ʻĒloné."
            ],
            "verses": [
                {
                    "number": 1,
                    "text": "ʻI he huafa ʻo e Mīsaiá, ʻoku ou foaki kiate kimoua ʻa hoku ongo kaungā-tamaioʻeiki, ʻa e Lakanga Fakataulaʻeiki ʻo ʻĒloné, ʻa ia ʻokú ne maʻu ʻa e ngaahi kī ʻo e tauhi mai ʻa e kau ʻāngeló, pea mo e ongoongolelei ʻo e fakatomalá, pea mo e papitaiso ʻi he fakaukú ke fakamolemole ʻa e ngaahi angahalá; pea ʻe ʻikai pē toe ʻave ʻeni mei māmani ʻo aʻu ki hono toe fai ʻe he ngaahi foha ʻo Līvaí ha feilaulau ki he ʻEikí ʻi he māʻoniʻoni."
                }
            ]
        },
        "/study/scriptures/dc-testament/dc/14": {
            "uri": "/study/scriptures/dc-testament/dc/14",
            "title": "Tokāteline mo e Ngaahi Fuakava 14",
            "data_type": "chapter",
            "chapter_name": "Vahe 14",
            "chapter_summary": [
                "1–6, ʻE maʻu ʻe he kau ngāue ʻi he ngoue vainé ʻa e fakamoʻuí; 7–8, Ko e moʻui taʻengatá ʻa e meʻaʻofa mahuʻinga taha ʻa e ʻOtuá; 9–11, Naʻe fakatupu ʻe Kalaisi ʻa e ngaahi langí mo e māmaní."
            ],
            "verses": [
                {
                    "number": 1,
                    "text": "ʻOku vave ke hoko mai ha ngāue maʻongoʻonga mo fakaofo ki he fānau ʻa e tangatá."
                },
                {
                    "number": 2,
                    "text": "Vakai, ko au ko e ʻOtuá; tokanga ki heʻeku leá, ʻa ia ʻoku moʻui mo mālohi, pea māsila ange ʻi ha heletā fakatoumata, ki hono vahevaheʻi ʻo e ngaahi hokotanga huí mo e uhó fakatouʻosi; ko ia, tokanga ki heʻeku leá."
                },
                {
                    "number": 3,
                    "text": "Vakai, ʻoku hina ʻa e ngoué ki he utu-taʻú; ko ia, ʻilonga ia ʻoku holi ke utú tuku ke ne ʻai ʻene hele tuʻusí ʻaki hono tūkuingatá, pea tuʻusi lolotonga ʻene kei ʻahó, koeʻuhí ke ne tokonaki maʻa hono laumālié ʻa e fakamoʻui taʻengatá ʻi he puleʻanga ʻo e ʻOtuá."
                },
                {
                    "number": 4,
                    "text": "ʻIo, ʻilonga ia te ne ʻai ʻene hele tuʻusí ʻo tuʻusí, ʻoku ui ia ʻe he ʻOtuá."
                },
                {
                    "number": 5,
                    "text": "Ko ia, kapau te ke kole meiate au, te ke maʻu; kapau te ke tukituki, ʻe toʻo kiate koe."
                },
                {
                    "number": 6,
                    "text": "Feinga ke ʻomai mo fokotuʻu ʻa hoku Saioné. Tauhi ʻeku ngaahi fekaú ʻi he meʻa kotoa pē."
                },
                {
                    "number": 7,
                    "text": "Pea kapau te ke tauhi ʻeku ngaahi fekaú ʻo kātaki ki he ngataʻangá, te ke maʻu ʻa e moʻui taʻengatá, ʻa ia ko e meʻaʻofa ʻoku mahuʻinga taha ʻi he ngaahi meʻaʻofa kotoa pē ʻa e ʻOtuá."
                },
                {
                    "number": 8,
                    "text": "Pea ʻe hoko ʻo pehē, kapau te ke kole ki he Tamaí ʻi hoku hingoá, ʻi he tui, ʻo maʻu ʻa e loto-tuí, te ke maʻu ʻa e Laumālie Māʻoniʻoní, ʻa ia ʻokú ne fakaleaʻi koe, koeʻuhí ke ke tuʻu ko e fakamoʻoni ʻo e ngaahi meʻa te ke fakatou fanongo pea mo mamata ki aí, pea koeʻuhí foki ke ke malanga ʻaki ʻa e fakatomalá ki he toʻu tangatá ni."
                },
                {
                    "number": 9,
                    "text": "Vakai, ko au ko Sīsū Kalaisi, ko e ʻAlo ʻo e ʻOtua moʻuí, ʻa ia naʻá ne fakatupu ʻa e ngaahi langí mo e māmaní, ko ha maama ʻoku ʻikai lava ke fufuuʻi ʻi he fakapoʻulí;"
                },
                {
                    "number": 10,
                    "text": "Ko ia, kuo pau ke u ʻomi ai ʻa hono kakato ʻo ʻeku ongoongoleleí mei he kau Senitailé ki he fale ʻo ʻIsilelí."
                },
                {
                    "number": 11,
                    "text": "Pea vakai, ko Tēvita koe, pea ʻoku ui koe ke tokoni; ʻa ia ko ha meʻa kapau te ke fai ia, pea faivelenga, ʻe tāpuakiʻi fakalaumālie mo fakatuʻasino fakatouʻosi koe, pea ʻe lahi ʻa ho palé. ʻĒmeni."
                }
            ]
        },
        "/study/scriptures/dc-testament/dc/15": {
            "uri": "/study/scriptures/dc-testament/dc/15",
            "title": "Tokāteline mo e Ngaahi Fuakava 15",
            "data_type": "chapter",
            "chapter_name": "Vahe 15",
            "chapter_summary": [
                "1–2, ʻOku mafao atu ʻa e toʻukupu ʻo e ʻEikí ki he māmaní kotoa; 3–6, Ko e meʻa mahuʻinga tahá ke malanga ʻaki ʻa e ongoongoleleí mo fakamoʻui ʻa e ngaahi laumālié."
            ],
            "verses": [
                {
                    "number": 1,
                    "text": "Tokanga mai, ʻa ʻeku tamaioʻeiki ko Sioné, pea fanongo ki he ngaahi lea ʻa Sīsū Kalaisi, ko ho ʻEikí pea ko ho Huhuʻí."
                },
                {
                    "number": 2,
                    "text": "He vakai, ʻoku ou lea māsila mo mālohi kiate koe, he kuo mafao atu ʻa hoku nimá ki he māmaní kotoa pē."
                },
                {
                    "number": 3,
                    "text": "Pea te u fakahā kiate koe ʻa e meʻa ʻoku ʻikai ʻiloʻi ʻe ha tangata ʻe toko taha ka ko au pē mo koe—"
                },
                {
                    "number": 4,
                    "text": "He kuo tuʻo lahi ʻa hoʻo fehuʻi kiate au ke ʻiloʻi ʻa e meʻa ʻe mahuʻinga taha kiate koé."
                },
                {
                    "number": 5,
                    "text": "Vakai, ʻokú ke monūʻia koe koeʻuhí ko e meʻá ni, pea koeʻuhi ko hoʻo lea ʻaki ʻa ʻeku ngaahi lea kuó u tuku kiate koe, ʻo fakatatau mo ʻeku ngaahi fekaú."
                },
                {
                    "number": 6,
                    "text": "Pea ko ʻeni, vakai, ʻoku ou pehē kiate koe, ko e meʻa ʻe mahuʻinga taha kiate koé ko hoʻo malanga ʻaki ʻa e fakatomalá ki he kakaí ni, koeʻuhí ke ke ʻomai ʻa e ngaahi laumālié kiate au, koeʻuhí ke mou mālōlō mo kinautolu ʻi he puleʻanga ʻo ʻeku Tamaí. ʻĒmeni."
                }
            ]
        },
        "/study/scriptures/dc-testament/dc/16": {
            "uri": "/study/scriptures/dc-testament/dc/16",
            "title": "Tokāteline mo e Ngaahi Fuakava 16",
            "data_type": "chapter",
            "chapter_name": "Vahe 16",
            "chapter_summary": [
                "1–2, ʻOku mafao atu ʻa e toʻukupu ʻo e ʻEikí ki he māmaní kotoa; 3–6, Ko e meʻa mahuʻinga tahá ke malanga ʻaki ʻa e ongoongoleleí mo fakamoʻui ʻa e ngaahi laumālié."
            ],
            "verses": [
                {
                    "number": 1,
                    "text": "Tokanga mai, ʻa ʻeku tamaioʻeiki ko Pitá, pea fanongo ki he ngaahi lea ʻa Sīsū Kalaisi, ko ho ʻEikí pea ko ho Huhuʻí."
                },
                {
                    "number": 2,
                    "text": "He vakai, ʻoku ou lea māsila mo mālohi kiate koe, he kuo mafao atu ʻa hoku nimá ki he māmaní kotoa pē."
                },
                {
                    "number": 3,
                    "text": "Pea te u fakahā kiate koe ʻa e meʻa ʻoku ʻikai ʻiloʻi ʻe ha tangata ʻe toko taha, ka ko au pē mo koe—"
                },
                {
                    "number": 4,
                    "text": "He kuo tuʻo lahi ʻa hoʻo fehuʻi kiate au ke ʻiloʻi ʻa e meʻa ʻe mahuʻinga taha kiate koé."
                },
                {
                    "number": 5,
                    "text": "Vakai, ʻokú ke monūʻia koe koeʻuhi ko e meʻá ni, pea koeʻuhi ko hoʻo lea ʻaki ʻa ʻeku ngaahi lea kuó u tuku kiate koe ʻo fakatatau mo ʻeku ngaahi fekaú."
                },
                {
                    "number": 6,
                    "text": "Pea ko ʻeni, vakai, ʻoku ou pehē kiate koe, ko e meʻa ʻe mahuʻinga taha kiate koé ko hoʻo malanga ʻaki ʻa e fakatomalá ki he kakaí ni, koeʻuhí ke ke ʻomai ʻa e ngaahi laumālie kiate au, koeʻuhí ke mou mālōlō mo kinautolu ʻi he puleʻanga ʻo ʻeku Tamaí. ʻĒmeni."
                }
            ]
        },
        "/study/scriptures/dc-testament/dc/17": {
            "uri": "/study/scriptures/dc-testament/dc/17",
            "title": "Tokāteline mo e Ngaahi Fuakava 17",
            "data_type": "chapter",
            "chapter_name": "Vahe 17",
            "chapter_summary": [
                "1–4, ʻE mamata ʻa e Kau Fakamoʻoni ʻe Toko Tolú ʻi he tui ki he ngaahi peletí mo e ngaahi meʻa toputapu kehé; 5–9, ʻOku fakamoʻoni ʻa Kalaisi ki hono faka-ʻOtua ʻo e Tohi ʻa Molomoná."
            ],
            "verses": [
                {
                    "number": 1,
                    "text": "Vakai, ʻoku ou pehē kiate kimoutolu, kuo pau ke mou falala ki heʻeku leá, pea kapau te mou fai ia ʻaki ʻa e loto-fakamātoato moʻoni, te mou mamata ki he ngaahi peletí, kae ʻumaʻā foki ʻa e sifa-fatafatá, mo e heletā ʻa Lēpaní, mo e ʻŪlimí mo e Tūmemí, ʻa ia naʻe tuku ki he tokoua ʻo Sēletí ʻi he moʻungá, ʻi he taimi naʻá ne fefolofolai ai mo e ʻEikí ko e mata ki he matá, pea mo e ongo meʻa fakahinohino fakaofo ko ia naʻe tuku kia Līhai lolotonga ʻene ʻi he feituʻu maomaonganoá, ʻi he ngaahi ngataʻanga ʻo e Tahi Kulokulá."
                },
                {
                    "number": 2,
                    "text": "Pea ko e meʻa ʻi hoʻomou tuí te mou lava ai ʻo mamata ki ai, ʻa ia ko e tui ko iá naʻe maʻu ʻe he kau palōfita ʻo e kuonga muʻá."
                },
                {
                    "number": 3,
                    "text": "Pea ʻo ka hili ʻa hoʻomou maʻu ʻa e tuí, pea kuo mou mamata ki ai ʻaki homou matá, te mou fakamoʻoni ki ai, ʻi he mālohi ʻo e ʻOtuá;"
                },
                {
                    "number": 4,
                    "text": "Pea te mou fai ʻeni koeʻuhí ke ʻoua naʻa fakaʻauha ʻa ʻeku tamaioʻeiki ko Siosefa Sāmita, ko e Siʻí, koeʻuhi ke u lava ʻo fakahoko ʻa hoku ngaahi finangalo māʻoniʻoní ki he fānau ʻa e tangatá ʻi he ngāué ni."
                },
                {
                    "number": 5,
                    "text": "Pea te mou fakamoʻoni kuo mou mamata ki ai, ʻo hangē foki ko e mamata ki ai ʻa ʻeku tamaioʻeiki ko Siosefa Sāmita, ko e Siʻí; he kuó ne mamata ki ai ʻi hoku mālohí, pea kuo hoko ia koeʻuhi naʻá ne maʻu ʻa e tuí."
                },
                {
                    "number": 6,
                    "text": "Pea kuó ne liliu ʻa e tohí, ʻio ʻa e konga ko ia kuó u fekau kiate iá, pea hangē ʻoku moʻui ʻa homou ʻEikí mo homou ʻOtuá ʻoku moʻoni ia."
                },
                {
                    "number": 7,
                    "text": "Ko ia, kuo mou maʻu ʻa e mālohi tatau, mo e tui tatau, mo e meʻa-foaki tatau pē mo ia;"
                },
                {
                    "number": 8,
                    "text": "Pea kapau te mou fai ʻa e ngaahi fekau fakamuimui ko ʻeni ʻaʻakú, ʻa ia kuó u tuku kiate kimoutolú, ʻe ʻikai ikuna ʻa kimoutolu ʻe he ngaahi matapā ʻo helí; he ʻoku feʻunga ʻa ʻeku ʻaloʻofá kiate kimoutolu, pea ʻe hiki hake ʻa kimoutolu ʻi he ʻaho fakaʻosí."
                },
                {
                    "number": 9,
                    "text": "Pea ko au, Sīsū Kalaisi, ko homou ʻEikí mo homou ʻOtuá, kuó u lea ʻaki ia kiate kimoutolu, koeʻuhí ke u lava ʻo fakahoko ʻa hoku ngaahi finangalo māʻoniʻoní ki he fānau ʻa e tangatá. ʻĒmeni."
                }
            ]
        },
        "/study/scriptures/dc-testament/dc/18": {
            "uri": "/study/scriptures/dc-testament/dc/18",
            "title": "Tokāteline mo e Ngaahi Fuakava 18",
            "data_type": "chapter",
            "chapter_name": "Vahe 18",
            "chapter_summary": [
                "1–5, ʻOku fakahā mai ʻe he ngaahi folofolá ʻa e founga ki hono langa hake ʻo e Siasí; 6–8, ʻOku fakaʻau ke kakato ʻa e fai angahala ʻa e māmaní; 9–16, ʻOku mahuʻinga lahi ʻa e ngaahi laumālié; 17–25, Kuo pau ke toʻo ʻe he tangatá ʻa e huafa ʻo Kalaisí kiate kinautolu ka nau maʻu ʻa e fakamoʻuí; 26–36, ʻOku fakahā mai ʻa e ui mo e ngāue ʻa e Toko Hongofulu Mā Uá; 37–39, ʻOku fekau kia ʻŌliva Kautele mo Tēvita Uitemā ke na kumi ʻa e Toko Hongofulu Mā Uá; 40–47, Kuo pau ke fakatomala ʻa e tangatá, mo papitaiso, pea tauhi ʻa e ngaahi fekaú, ka nau maʻu ʻa e fakamoʻuí."
            ],
            "verses": [
                {
                    "number": 1,
                    "text": "Ko ʻeni, vakai, koeʻuhí ko e meʻa kuó ke kole ʻe koe, ko ʻeku tamaioʻeiki ko ʻŌliva Kautele, ke ʻilo meiate aú, ʻoku ou fai ai kiate koe ʻa e ngaahi leá ni:"
                },
                {
                    "number": 2,
                    "text": "Vakai, kuó u fakahā kiate koe, ʻi hoku Laumālié ʻi he ngaahi taimi lahi, ʻoku moʻoni ʻa e ngaahi meʻa kuó ke tohí; ko ia ʻokú ke ʻiloʻi ʻoku moʻoni ia."
                },
                {
                    "number": 3,
                    "text": "Pea kapau ʻokú ke ʻiloʻi ʻoku moʻoni ia, vakai, ʻoku ou fai kiate koe ʻa e fekau, ke ke falala ki he ngaahi meʻa ʻa ia kuo tohí;"
                },
                {
                    "number": 4,
                    "text": "He ʻoku ʻi ai ʻa e ngaahi meʻa kotoa pē kuo tohi ʻo kau ki he tuʻunga ʻo hoku siasí, mo ʻeku ongoongoleleí, pea mo ʻeku maká."
                },
                {
                    "number": 5,
                    "text": "Ko ia, kapau te ke langa hake hoku siasí, ki he tuʻunga ʻo ʻeku ongoongoleleí mo ʻeku maká, ʻe ʻikai ke ikunaʻi koe ʻe he ngaahi matapā ʻo helí."
                },
                {
                    "number": 6,
                    "text": "Vakai, ʻoku fakaʻau ke kakato ʻa e fai angahala ʻa e māmaní; pea ʻoku ʻaonga ke ueʻi hake ʻa e fānau ʻa e tangatá ke nau fakatomala, ʻa e kau Senitailé kae ʻumaʻā foki mo e fale ʻo ʻIsilelí."
                },
                {
                    "number": 7,
                    "text": "Ko ia, koeʻuhi ko hono papitaiso koe ʻi he nima ʻo ʻeku tamaioʻeiki ko Siosefa Sāmita, ko e Siʻí, ʻo fakatatau ki he meʻa ʻa ia kuó u fekau kiate iá, kuó ne fakahoko ai ʻa e meʻa naʻá ku tuʻutuʻuni kiate iá."
                },
                {
                    "number": 8,
                    "text": "Pea ko ʻeni, ʻoua te ke ofo ʻi heʻeku ui ia ke fakahoko ʻa e meʻa ʻoku ou loto ki aí, ʻa ia ko e meʻa ʻoku ou ʻiloʻi ʻe au; ko ia, kapau te ne faivelenga ʻi he tauhi ʻeku ngaahi fekaú ʻe tāpuakiʻi ia ke ne maʻu ʻa e moʻui taʻengatá; pea ko hono hingoá ko Siosefa."
                },
                {
                    "number": 9,
                    "text": "Pea ko ʻeni, ʻe ʻŌliva Kautele, ʻoku ou lea kiate koe, kae ʻumaʻā foki kia Tēvita Uitemā, ʻi he fekau; he vakai, ʻoku ou fekau ki he kakai kotoa pē ʻi he feituʻu kotoa pē ke nau fakatomala, pea ʻoku ou lea kiate kimoua ʻo hangē kia Paula ko ʻeku ʻaposetoló, he ʻoku ui ʻa kimoua ʻo hangē pē ko e ui naʻe fai kiate iá."
                },
                {
                    "number": 10,
                    "text": "Manatu, ʻoku mahuʻinga lahi ʻa e ngaahi laumālié ʻi he ʻao ʻo e ʻOtuá;"
                },
                {
                    "number": 11,
                    "text": "He vakai, naʻe kātakiʻi ʻe he ʻEikí ko homo Huhuʻí ʻa e mate ʻi he kakanó; ko ia, naʻá ne kātakiʻi ai ʻa e mamahi ʻa e kakai kotoa pē, koeʻuhí ke lava ʻa e kakai kotoa pē ʻo fakatomala pea haʻu kiate ia."
                },
                {
                    "number": 12,
                    "text": "Pea kuó ne toe tuʻu hake mei he maté, koeʻuhí ke ne lava ʻo ʻomi ʻa e kakai kotoa pē kiate ia, tuʻunga ʻi he fakatomalá."
                },
                {
                    "number": 13,
                    "text": "Pea hono ʻikai ke lahi ʻa ʻene fiefia ʻi he laumālie ʻe toko taha ʻoku fakatomalá!"
                },
                {
                    "number": 14,
                    "text": "Ko ia, ʻoku ui ʻa kimoua ke kalanga ʻaki ʻa e fakatomalá ki he kakaí ni."
                },
                {
                    "number": 15,
                    "text": "Pea kapau te mo ngāue ʻi homo ngaahi ʻahó kotoa pē ʻi hono kalanga ʻaki ʻo e fakatomalá ki he kakaí ni, pea ʻomi, ʻa e foʻi laumālie ʻe toko taha pē kiate au, hono ʻikai ke lahi pehē fau ʻa hoʻomo fiefia fakataha mo ia ʻi he puleʻanga ʻo ʻeku Tamaí!"
                },
                {
                    "number": 16,
                    "text": "Pea ko ʻeni, kapau ʻe lahi ʻa hoʻomo fiefiá mo e foʻi toko taha kuó mo ʻomi kiate au ki he puleʻanga ʻo ʻeku Tamaí, hono ʻikai ke lahi hoʻomo fiefiá, ʻo kapau te mo ʻomi ʻa e ngaahi laumālie tokolahi kiate au!"
                },
                {
                    "number": 17,
                    "text": "Vakai, ʻokú mo maʻu ʻa ʻeku ongoongoleleí ʻi homo ʻaó, pea mo ʻeku maká, pea mo ʻeku fakamoʻuí."
                },
                {
                    "number": 18,
                    "text": "Kole ki he Tamaí ʻi hoku hingoá, ʻi he tui ʻo tui te mo maʻu, pea te mo maʻu ʻa e Laumālie Māʻoniʻoní, ʻa ia ʻokú ne fakahā ʻa e ngaahi meʻa kotoa pē ʻoku ʻaongá ki he fānau ʻa e tangatá."
                },
                {
                    "number": 19,
                    "text": "Pea kapau ʻoku ʻikai te mo maʻu ʻa e tuí, ʻamanaki leleí, mo e manavaʻofá, ʻe ʻikai te mo lava ʻo fai ha meʻa ʻe taha."
                },
                {
                    "number": 20,
                    "text": "ʻOua ʻe fakakikihi mo ha siasi, ka ko e siasi pē ʻo e tēvoló."
                },
                {
                    "number": 21,
                    "text": "Toʻo kiate kimoua ʻa e huafa ʻo Kalaisí, pea lea ʻaki ʻa e moʻoní ʻi he fakamātoato."
                },
                {
                    "number": 22,
                    "text": "Pea ʻilonga ʻa kinautolu kotoa pē ʻe fakatomala mo papitaiso ʻi hoku hingoá, ʻa ia ko Sīsū Kalaisí, pea kātaki ki he ngataʻangá, ʻe fakamoʻui ʻa kinautolu."
                },
                {
                    "number": 23,
                    "text": "Vakai, ko Sīsū Kalaisi ʻa e huafa kuo tuku mai ʻe he Tamaí, pea ʻoku ʻikai toe ʻi ai mo ha hingoa kehe kuo tuku mai ʻa ia ʻe lava ʻo fakamoʻui ai ʻa e faʻahinga ʻo e tangatá;"
                },
                {
                    "number": 24,
                    "text": "Ko ia, kuo pau ke toʻo ʻe he kakai kotoa pē kiate kinautolu ʻa e hingoa kuo tuku mai ʻe he Tamaí, he ko e hingoa ia ʻe ui ʻaki ʻa kinautolu ʻi he ʻaho fakaʻosí;"
                },
                {
                    "number": 25,
                    "text": "Ko ia, kapau ʻoku ʻikai te nau ʻiloʻi ʻa e huafa ʻoku ui ʻaki ʻa kinautolú, ʻe ʻikai te nau lava ʻo maʻu ha nofoʻanga ʻi he puleʻanga ʻo ʻeku Tamaí."
                },
                {
                    "number": 26,
                    "text": "Pea ko ʻeni, vakai, ʻoku toe ʻi ai mo ha niʻihi kehe kuo ui ke malanga ʻaki ʻa ʻeku ongoongoleleí, ki he Senitailé mo e Siú fakatouʻosi;"
                },
                {
                    "number": 27,
                    "text": "ʻIo, naʻa mo e toko hongofulu mā ua; pea ʻe hoko ʻa e Toko Hongofulu Mā Uá ko ʻeku kau ākonga, pea te nau toʻo kiate kinautolu ʻa hoku hingoá; pea ko e Toko Hongofulu Mā Uá ʻa kinautolu te nau holi ke toʻo kiate kinautolu ʻa hoku hingoá ʻaki ʻa e loto-fakamātoato moʻoní kotoa."
                },
                {
                    "number": 28,
                    "text": "Pea kapau ʻoku nau holi ke toʻo hoku hingoá kiate kinautolu ʻaki ʻa e loto-fakamātoato moʻoni, ʻoku ui ʻa kinautolu ke ʻalu atu ki he māmaní kotoa pē ke malanga ʻaki ʻeku ongoongoleleí ki he kakai kotoa pē."
                },
                {
                    "number": 29,
                    "text": "Pea ko kinautolu ia ʻa ia kuó u fakanofo ʻe au ke fai papitaiso ʻi hoku hingoá, ʻo fakatatau ki he meʻa ko ia kuo tohí;"
                },
                {
                    "number": 30,
                    "text": "Pea ʻokú mo maʻu ʻi homo ʻaó ʻa e meʻa kuo tohí; ko ia, kuo pau ke mo fai ia ʻo fakatatau mo e ngaahi lea ʻa ia kuo tohí."
                },
                {
                    "number": 31,
                    "text": "Pea ko ʻeni ʻoku ou lea kiate kimoutolu, ko e Toko Hongofulu Mā Uá—Vakai, ʻoku feʻunga ʻa ʻeku ʻaloʻofá kiate kimoutolu; kuo pau ke mou ʻaʻeva angatonu ʻi hoku ʻaó pea ʻikai fai angahala."
                },
                {
                    "number": 32,
                    "text": "Pea, vakai, ko kimoutolu ia ʻa kinautolu ʻoku fakanofo ʻiate au ke fakanofo ʻa e kau taulaʻeikí mo e kau akonakí; ke malanga ʻaki ʻa ʻeku ongoongoleleí, ʻo fakatatau mo e mālohi ʻo e Laumālie Māʻoniʻoni ʻa ia ʻoku ʻiate kimoutolú, pea fakatatau ki he ngaahi ui mo e ngaahi meʻa-foaki ʻa e ʻOtuá ki he tangatá;"
                },
                {
                    "number": 33,
                    "text": "Pea ko au, Sīsū Kalaisi, ko homou ʻEikí mo homou ʻOtuá, kuó u lea ʻaki ia."
                },
                {
                    "number": 34,
                    "text": "Ko e ngaahi leá ni ʻoku ʻikai mei ha kau tangata pe mei ha tangata, ka ʻoku meiate au ia; ko ia, ke mou fakamoʻoni ʻoku meiate au ia kae ʻikai mei he tangatá;"
                },
                {
                    "number": 35,
                    "text": "He ko hoku leʻó ʻoku lea ʻaki ia kiate kimoutolú; he ʻoku ʻoatu ia ʻi hoku Laumālié kiate kimoutolu, pea ʻi hoku mālohí te mou lava ʻo felauʻaki ia ʻiate kimoutolu; pea ka ne taʻeʻoua hoku mālohí ʻe ʻikai te mou lava ʻo maʻu ia;"
                },
                {
                    "number": 36,
                    "text": "Ko ia, te mou lava ʻo fakamoʻoniʻi kuo mou fanongo ki hoku leʻó, mo ʻiloʻi ʻa ʻeku ngaahi leá."
                },
                {
                    "number": 37,
                    "text": "Pea ko ʻeni, vakai, ʻoku ou tuku kiate koe, ʻe ʻŌliva Kautele, kae ʻumaʻā foki kia Tēvita Uitemā, ke mo kumi ʻa e Toko Hongofulu Mā Uá, ʻa ia te nau maʻu ʻa e ngaahi holi kuó u lau ki aí;"
                },
                {
                    "number": 38,
                    "text": "Pea te mo ʻiloʻi ʻa kinautolu ʻi heʻenau ngaahi holí pea mo ʻenau ngaahi ngāué."
                },
                {
                    "number": 39,
                    "text": "Pea ʻo ka hili hoʻomo ʻiloʻi ʻa kinautolú ke mo fakahā ʻa e ngaahi meʻá ni kiate kinautolu."
                },
                {
                    "number": 40,
                    "text": "Pea te mo fakatōmapeʻe hifo ʻo hū ki he Tamaí ʻi hoku hingoá."
                },
                {
                    "number": 41,
                    "text": "Pea kuo pau ke mo malanga ki he māmaní, ʻo pehē: Kuo pau ke mou fakatomala ʻo papitaiso, ʻi he huafa ʻo Sīsū Kalaisí;"
                },
                {
                    "number": 42,
                    "text": "He kuo pau ke fakatomala ʻa e kakai kotoa pē ʻo papitaiso, ʻo ʻikai ngata ʻi he kakai tangatá pē, ka ko e kakai fefiné foki, pea mo e fānaú, ʻa ia kuo taʻu motuʻa feʻunga ke ala ʻekeʻi meiate kinautolu ʻenau ngaahi ngāué."
                },
                {
                    "number": 43,
                    "text": "Pea ko ʻeni, ʻo ka hili ʻa hoʻomo maʻu ʻení, kuo pau ke mo tauhi ʻeku ngaahi fekaú ʻi he meʻa kotoa pē;"
                },
                {
                    "number": 44,
                    "text": "Pea te u fakahoko ʻi homo nimá ha ngāue fakaofo ʻi he lotolotonga ʻo e fānau ʻa e tangatá, ki hono fakamahino ki he tokolahi ʻa ʻenau ngaahi angahalá, koeʻuhi ke nau aʻusia ʻa e fakatomalá, pea ke nau lava ʻo haʻu ki he puleʻanga ʻo ʻeku Tamaí."
                },
                {
                    "number": 45,
                    "text": "Ko ia, ko e ngaahi tāpuaki ʻoku ou ʻoatu kiate kimouá ʻoku māʻolunga hake ia ʻi he meʻa kotoa pē."
                },
                {
                    "number": 46,
                    "text": "Pea ʻo ka hili hoʻomo maʻu ʻení, kapau ʻe ʻikai te mo tauhi ʻeku ngaahi fekaú ʻe ʻikai lava ʻo fakamoʻui ʻa kimoua ʻi he puleʻanga ʻo ʻeku Tamaí."
                },
                {
                    "number": 47,
                    "text": "Vakai, ko au, Sīsū Kalaisi, ko homo ʻEikí mo homo ʻOtuá, pea mo homo Huhuʻí, kuó u lea ʻaki ia ʻi he mālohi ʻo hoku Laumālié. ʻĒmeni."
                }
            ]
        },
        "/study/scriptures/dc-testament/dc/19": {
            "uri": "/study/scriptures/dc-testament/dc/19",
            "title": "Tokāteline mo e Ngaahi Fuakava 19",
            "data_type": "chapter",
            "chapter_name": "Vahe 19",
            "chapter_summary": [
                "1–3, ʻOku maʻu ʻe Kalaisi ʻa e mālohi kotoa pē; 4–5, Kuo pau ke fakatomala ʻa e kakai kotoa pē pe te nau fepaki mo e mamahi; 6–12, Ko e tautea ʻa e ʻOtuá ʻa e tautea taʻengatá; 13–20, Naʻe mamahi ʻa Kalaisi koeʻuhi ko e kakai kotoa pē, koeʻuhí ke ʻoua naʻa nau mamahi ʻo kapau te nau fakatomala; 21–28, Malanga ʻaki ʻa e ongoongolelei ʻo e fakatomalá; 29–41, Fakahā ʻa e ngaahi ongoongo fakafiefiá."
            ],
            "verses": [
                {
                    "number": 1,
                    "text": "Ko au ko e ʻĀlifá mo e ʻŌmeká, ko Kalaisi ko e ʻEikí; ʻio, ko au ia, ko e kamataʻangá mo e ngataʻangá, ko e Huhuʻi ʻo e māmaní."
                },
                {
                    "number": 2,
                    "text": "Ko au, kuó u fakahoko mo fakaʻosi ʻa e finangalo ʻo ia ʻa ia ʻoku ʻaʻana aú, ʻa ia ko e Tamaí, ʻo kau kiate aú—kuó u fai ʻeni koeʻuhí ke u fakamoʻulaloaʻi ʻa e ngaahi meʻa kotoa pē kiate au—"
                },
                {
                    "number": 3,
                    "text": "ʻOku ou tauhi maʻu ʻa e mālohi kotoa, ʻo aʻu ki hono fakaʻauha ʻo Sētane mo ʻene ngaahi ngāué ʻi he ngataʻanga ʻo e māmaní, pea mo e fuʻu ʻaho lahi fakamui ʻo e fakamāú, ʻa ia te u tuku ke hoko ki hono kakaí, pea fakamāuʻi ʻa e kakai kotoa pē ʻo fakatatau ki heʻene ngaahi ngāué mo e ngaahi meʻa kuó ne faí."
                },
                {
                    "number": 4,
                    "text": "Pea ko e moʻoni kuo pau ke fakatomala ʻa e tangata kotoa pē pe te nau mamahi, he ko au, ko e ʻOtuá, ʻoku ou lauikuonga."
                },
                {
                    "number": 5,
                    "text": "Ko ia, ʻoku ʻikai te u fakafoki ʻa e ngaahi fakamaau ʻa ia te u faí, kā, ʻe ʻalu atu ʻa e ngaahi fakamalaʻia, ʻa e tangi, ʻa e tangilāulau mo e fengaiʻitaki ʻo e nifo, ʻio, kiate kinautolu ʻoku ʻiloa ʻi hoku nima toʻohemá."
                },
                {
                    "number": 6,
                    "text": "Ka neongo iá, kuo ʻikai ke tohi ʻe ʻikai ke ʻi ai hano ngataʻanga ʻo e fakamamahí ni, ka kuo tohi ʻo pehē, ko e fakamamahi taʻengata."
                },
                {
                    "number": 7,
                    "text": "Ko e tahá, kuo toe tohi ʻo pehē ko e malaʻia taʻengatá; ko ia ʻoku mahino ia ʻo lahi ange ʻi he ngaahi folofola kehé, koeʻuhi ke ongo ia ki he loto ʻo e fānau ʻa e tangatá, koeʻuhí pē ko hono fakalāngilangiʻi ʻo hoku hingoá."
                },
                {
                    "number": 8,
                    "text": "Ko ia, te u fakamatalaʻi atu kiate koe ʻa e meʻa liló ni, he ʻoku ʻaonga ke ke ʻiloʻi ia ʻo hangē pē ko ʻeku kau ʻaposetoló."
                },
                {
                    "number": 9,
                    "text": "ʻOku ou lea kiate kimoutolu kuo fili ʻi he meʻa ní, ʻo hangē ko e toko taha pē, koeʻuhi ke mou lava ʻo hū ki hoku mālōlōʻangá."
                },
                {
                    "number": 10,
                    "text": "He, vakai, hono ʻikai ke lahi ʻa hono lilo ʻo e anga faka-ʻOtuá! He vakai, ko e lauikuongá au, pea ko e tautea ko ia ʻoku fai ʻi hoku nimá ko e tautea lauikuongá ia, he ko hoku hingoá ko Lauikuonga. Ko ia—"
                },
                {
                    "number": 11,
                    "text": "Ko e tautea taʻengatá ko e tautea ia ʻa e ʻOtuá."
                },
                {
                    "number": 12,
                    "text": "Ko e tautea lauikuongá ko e tautea ia ʻa e ʻOtuá."
                },
                {
                    "number": 13,
                    "text": "Ko ia, ʻoku ou fekau kiate koe ke ke fakatomala, pea tauhi ʻa e ngaahi fekau kuó ke maʻu ʻi he nima ʻo ʻeku tamaioʻeiki ko Siosefa Sāmita, ko e Siʻí, ʻi hoku hingoá;"
                },
                {
                    "number": 14,
                    "text": "Pea ʻoku tupunga ʻi hoku māfimafi lahí, ʻa hoʻo maʻu iá;"
                },
                {
                    "number": 15,
                    "text": "Ko ia ʻoku ou fekau kiate koe ke ke fakatomala—fakatomala, telia naʻá ku taaʻi koe ʻaki ʻa e tokotoko ʻo hoku ngutú, pea ʻi heʻeku lilí, pea mo ʻeku ʻitá, pea ʻe lahi ʻaupito ʻa hoʻo ngaahi mamahí—ʻoku ʻikai te ke ʻiloʻi ʻa hono fuʻu fakamamahi faú, ʻoku ʻikai te ke ʻiloʻi ʻa hono fuʻu lahi fakamanavaheé, ʻio, ʻoku ʻikai te ke ʻiloʻi ʻa hono faingataʻa ke kātakiʻí."
                },
                {
                    "number": 16,
                    "text": "He vakai, ko au, ko e ʻOtuá, kuó u kātakiʻi ʻa e ngaahi meʻá ni maʻá e kakai kotoa pē, koeʻuhi ke ʻoua naʻa nau mamahi ʻo kapau te nau fakatomala;"
                },
                {
                    "number": 17,
                    "text": "Ka ʻo kapau ʻe ʻikai te nau fakatomala kuo pau ke nau mamahi ʻo hangē pē ko aú;"
                },
                {
                    "number": 18,
                    "text": "ʻA ia ko e mamahi naʻe langaki ai ʻa ʻeku tetetete ʻaʻaku, ʻa ia ko e ʻOtuá, ko e tokotaha ʻoku mālohi tahá, koeʻuhí ko e mamahí, pea mo e tafe ʻa e totó ʻi he ava kotoa ʻo hoku kilí, mo e mamahiʻia ʻi he sinó mo e laumālié fakatouʻosi—peá u loto ke ʻoua naʻá ku inu ʻi he ipu mahí, peá u holomui ai—"
                },
                {
                    "number": 19,
                    "text": "Ka neongo iá, kae tuku ʻa e lāngilangí ki he Tamaí, pea naʻá ku inu ai ʻo fakaʻosi ʻa ʻeku ngaahi teuteu ki he fānau ʻa e tangatá."
                },
                {
                    "number": 20,
                    "text": "Ko ia, ʻoku ou toe fekau kiate koe ke ke fakatomala, telia naʻá ku fakavaivaiʻi koe ʻaki ʻa hoku māfimafi lahí; pea ke ke vete ʻa hoʻo ngaahi angahalá, telia naʻá ke mamahiʻia ʻi he ngaahi tautea ko ʻeni ʻa ia kuó u lau ki aí, ʻa ia ko hano kiʻi konga siʻi ʻaupito, ʻio, ʻo siʻisiʻi fau, kuó ke ongoʻi ʻi he taimi naʻá ku toʻo atu ai ʻa hoku Laumālié."
                },
                {
                    "number": 21,
                    "text": "Pea ʻoku ou fekau kiate koe ke ʻoua naʻá ke malanga ʻaki ha meʻa ka ko e fakatomalá pē, pea ʻoua naʻa fakahā ʻa e ngaahi meʻá ni ki he māmaní kae ʻoua ke u pehē ʻoku fakapotopoto ia."
                },
                {
                    "number": 22,
                    "text": "He ʻoku ʻikai te nau faʻa maʻu ʻa e kakanoʻi manú he taimí ni, ka kuo pau ke nau maʻu ʻa e huʻakaú; ko ia, ʻoku ʻikai lelei ke nau ʻiloʻi ʻa e ngaahi meʻá ni, telia naʻa nau malaʻia."
                },
                {
                    "number": 23,
                    "text": "Ako ʻiate au, pea fanongo ki heʻeku ngaahi leá; ʻaʻeva ʻi he angamalū ʻo hoku Laumālié, pea te ke maʻu ʻa e melinó ʻiate au."
                },
                {
                    "number": 24,
                    "text": "Ko Sīsū Kalaisi au; naʻá ku haʻu ʻi he finangalo ʻo e Tamaí, pea ʻoku ou fai hono finangaló."
                },
                {
                    "number": 25,
                    "text": "Pea ko e tahá, ʻoku ou fekau kiate koe ke ʻoua naʻá ke mānumanu ki he uaifi ʻo ho kaungāʻapí; pe feinga ke toʻo ʻa e moʻui ʻa ho kaungāʻapí."
                },
                {
                    "number": 26,
                    "text": "Pea mo e tahá, ʻoku ou fekau kiate koe ke ʻoua naʻá ke mānumanu ki hoʻo koloa ʻaʻaú, kae foaki loto-fiemālie ia ki hono paaki ʻo e Tohi ʻa Molomoná, ʻa ia ʻoku ʻi ai ʻa e moʻoni mo e folofola ʻa e ʻOtuá—"
                },
                {
                    "number": 27,
                    "text": "ʻA ia ko ʻeku lea ki he Senitailé, koeʻuhi ke vave hono ʻoatu ki he Siú, ʻa ia ko ha toenga ʻo kinautolu ʻa e kau Leimaná, koeʻuhí ke nau tui ki he ongoongoleleí, pea ʻoua ʻe ʻamanaki ki ha Mīsaia ʻe haʻu ka kuó ne ʻosi haʻu."
                },
                {
                    "number": 28,
                    "text": "Pea ko e tahá, ʻoku ou fekau kiate koe ke ke lotu ʻaki ʻa e leʻó pea ʻi ho lotó foki; ʻio, ʻi he ʻao ʻo e māmaní pea ʻi he liló foki, ʻi he ʻao ʻo e kakaí pea ʻi he liló foki."
                },
                {
                    "number": 29,
                    "text": "Pea ke ke fakahā ʻa e ngaahi ongoongo fakafiefia, ʻio, fakahā ia ʻi he funga ʻo e ngaahi moʻungá, pea ʻi he potu māʻolunga kotoa pē, pea ʻi he lotolotonga ʻo e kakai kotoa pē ʻe tuku koe ke feʻiloaki mo kinautolú."
                },
                {
                    "number": 30,
                    "text": "Pea ke ke fai ia ʻi he loto-fakatōkilalo ʻaupito, ʻo falala kiate au, ʻo ʻoua ʻe lauʻikoviʻi ʻa kinautolu ʻoku lauʻikoviʻi koé."
                },
                {
                    "number": 31,
                    "text": "Pea ʻoua naʻá ke lau ki he ngaahi tokāteliné, ka ke ke fakahā ʻa e fakatomalá mo e tui ki he Fakamoʻuí, pea mo e fakamolemole ʻo e ngaahi angahalá ʻi he papitaisó, pea ʻi he afí, ʻio, ʻa ia ko e Laumālie Māʻoniʻoní."
                },
                {
                    "number": 32,
                    "text": "Vakai, ko ʻeni ʻa e fekau lahi mo fakaʻosi ʻa ia te u fai kiate koe ʻo kau ki he meʻá ni; he ʻe feʻunga pē ʻeni ki hoʻo ʻaʻeva ʻi he ʻaho taki taha, ʻio ʻo aʻu ki he ngataʻanga ʻo hoʻo moʻuí."
                },
                {
                    "number": 33,
                    "text": "Pea ʻe hoko kiate koe ʻa e mamahi kapau te ke taʻetokanga ki he ngaahi akonakí ni, ʻio, ʻa hono fakaʻauha ʻoʻou mo hoʻo koloá."
                },
                {
                    "number": 34,
                    "text": "Foaki ha konga ʻo hoʻo koloá, ʻio, ha konga ʻo ho ngaahi fonuá, pea mo e meʻa kotoa pē tuku kehe pē ʻa e konga ʻoku ʻaonga ki he tauhi ʻo ho fāmilí."
                },
                {
                    "number": 35,
                    "text": "Totongi ʻa e moʻua kuó ke alea ki ai mo e tangata faipākí. Vete ange koe mei he pōpulá."
                },
                {
                    "number": 36,
                    "text": "ʻAlu atu mei ho falé mo e ʻapí, tuku kehe pē ʻo ka ke ka fie feʻiloaki mo ho fāmilí;"
                },
                {
                    "number": 37,
                    "text": "Pea lea tauʻatāina ki he kakai kotoa pē; ʻio, malanga, naʻinaʻi, mo fakahā ʻa e moʻoní, ʻio ʻaki ʻa e leʻo-lahi, ʻaki ʻa e leʻo ʻo e fiefia, ʻo kalanga—Hōsana, hōsana, ʻoku monūʻia ʻa e huafa ʻo e ʻEiki ko e ʻOtuá!"
                },
                {
                    "number": 38,
                    "text": "Lotu maʻu pē, pea te u lilingi hifo hoku Laumālié kiate koe, pea ʻe lahi ʻa ho tāpuakí—ʻio, ʻo lahi ange ia ʻo kapau te ke maʻu ʻa e ngaahi koloa mahuʻinga ʻo e māmaní mo e ngaahi meʻa faʻa ʻauʻauhá ʻo fakatatau ki hono lahi ʻo e koloa ko iá."
                },
                {
                    "number": 39,
                    "text": "Vakai, ʻokú ke faʻa lava koā ke lau ʻeni taʻe te ke fiefia pea hiki hake ho lotó ko e meʻa ʻi he fiefiá?"
                },
                {
                    "number": 40,
                    "text": "Pe ʻokú ke faʻa lava koā ke toe lele holo ko e taki ʻoku kui?"
                },
                {
                    "number": 41,
                    "text": "Pe te ke faʻa lava koā ke loto-fakatōkilalo mo angamalū, pea fai anga-fakapotopoto ʻi hoku ʻaó? ʻIo, haʻu kiate au ko ho Fakamoʻuí. ʻĒmeni."
                }
            ]
        },
        "/study/scriptures/dc-testament/dc/20": {
            "uri": "/study/scriptures/dc-testament/dc/20",
            "title": "Tokāteline mo e Ngaahi Fuakava 20",
            "data_type": "chapter",
            "chapter_name": "Vahe 20",
            "chapter_summary": [
                "1–16, ʻOku hanga ʻe he Tohi ʻa Molomoná ʻo fakamoʻoniʻi hono faka-ʻOtua ʻo e ngāue ʻi he ngaahi ʻaho ki mui ní; 17–28, Ko hono fakapapauʻi mai ʻo e ngaahi tokāteline ʻo e fakatupú, hingá, fakaleleí, mo e papitaisó; 29–37, Ko hono fokotuʻu mai ʻo e ngaahi fono ʻokú ne puleʻi ʻa e fakatomalá, fakatonuhiaʻí, fakamāʻoniʻoniʻí, mo e papitaisó; 38–67, Ko hono fakamatalaʻi fakanounouʻi mai ʻo e ngaahi fatongia ʻo e kaumātuʻá, kau taulaʻeikí, kau akonakí, mo e kau tīkoní; 68–74, Ko hono fakahā mai ʻo e ngaahi fatongia ʻo e kāingalotú, papitaiso ʻo e fānau īkí, mo e founga fai ʻo e papitaisó; 75–84, Ko hono fakahā mai ʻo e ongo lotu tāpuakiʻi ʻo e sākalamēnití mo e ngaahi tuʻutuʻuní ki hono puleʻi ʻo e kāingalotu ʻo e Siasí."
            ],
            "verses": [
                {
                    "number": 1,
                    "text": "Ko e hopo hake ʻa e Siasi ʻo Kalaisí ʻi he ngaahi ʻaho fakaʻosi ko ʻení, ʻa ia ko hono taha afe valungeau tolungofulu ʻo e taʻú talu ʻa e ʻaloʻi mai ʻo hotau ʻEiki mo e Fakamoʻui ko Sīsū Kalaisí ʻi he kakanó, ʻa ia naʻe langa hake mo fokotuʻu ia ʻo fakatatau ki he ngaahi lao ʻo hotau fonuá, ʻi he finangalo mo e ngaahi fekau ʻa e ʻOtuá, ʻi hono fā ʻo e māhiná, pea ʻi hono ono ʻo e ʻaho ʻo e māhina ʻoku ui ko ʻEpelelí—"
                },
                {
                    "number": 2,
                    "text": "ʻA ia ko e ngaahi fekau naʻe fai kia Siosefa Sāmita, ko e Siʻí, ʻa ia naʻe ui ʻe he ʻOtuá, mo fakanofo ko e ʻaposetolo ʻa Sīsū Kalaisi, ke hoko ko e ʻuluaki kaumātuʻa ʻo e siasí ni;"
                },
                {
                    "number": 3,
                    "text": "Pea kia ʻŌliva Kautele, ʻa ia naʻe ui foki ʻe he ʻOtuá ko e ʻaposetolo ʻa Sīsū Kalaisi, ke ne hoko ko e kaumātuʻa hono ua ʻo e siasi ní, pea fakanofo ia ʻi hono nimá;"
                },
                {
                    "number": 4,
                    "text": "Pea naʻe fai ʻeni ʻo fakatatau ki he ʻaloʻofa ʻa hotau ʻEiki mo e Fakamoʻui ko Sīsū Kalaisí, ʻa ia ke ʻaʻana ʻa e lāngilangi kotoa pē, ʻi he lolotonga ní pea ʻi he taʻengatá foki. ʻĒmeni."
                },
                {
                    "number": 5,
                    "text": "Hili hono fakahā moʻoni ki he ʻuluaki kaumātuʻá ni kuó ne maʻu ha fakamolemole ʻo ʻene ngaahi angahalá, naʻá ne toe ʻefihia ʻi he ngaahi meʻa taʻeʻaonga ʻo e māmaní;"
                },
                {
                    "number": 6,
                    "text": "Ka ʻi he hili ʻene fakatomala mo ʻene fakavaivaiʻi moʻoni ia, ʻi he tuí, naʻe tokoni mai kiate ia ʻa e ʻOtuá ʻi ha ʻāngelo māʻoniʻoni, ʻa ia naʻe tatau hono fofongá mo e ʻuhilá, pea ko hono kofú naʻe maʻa mo hinehina ia ʻo laka hake ʻi he hinehina kehe kotoa pē;"
                },
                {
                    "number": 7,
                    "text": "Peá ne fai kiate ia ʻa e ngaahi fekau ʻa ia naʻá ne ueʻi fakalaumālie hake ia;"
                },
                {
                    "number": 8,
                    "text": "Pea foaki kiate ia ʻa e mālohi mei ʻolunga, ʻi he ngaahi founga naʻe teuteuʻi mei muʻa, ke liliu ʻaki ʻa e Tohi ʻa Molomoná;"
                },
                {
                    "number": 9,
                    "text": "ʻA ia ʻoku ʻi ai ha lekooti ʻo ha kakai kuo tō ki lalo, mo hono kakato ʻo e ongoongolelei ʻa Sīsū Kalaisí ki he kau Senitailé mo e kau Siú foki;"
                },
                {
                    "number": 10,
                    "text": "ʻA ia naʻe foaki mai ʻi he ueʻi fakalaumālie, pea ʻoku fakamoʻoniʻi ia ki ha niʻihi ʻi he tauhi mai ʻa e kau ʻāngeló, pea fakahā ia ki he māmaní ʻe kinautolu—"
                },
                {
                    "number": 11,
                    "text": "ʻO fakamoʻoniʻi ki he māmaní ʻoku moʻoni ʻa e ngaahi folofola māʻoniʻoní, pea ʻoku ueʻi hake ʻe he ʻOtuá ʻa e kau tangata mo ui ʻa kinautolu ki heʻene ngāue toputapu ʻi he kuonga mo e toʻu tangata ko ʻení, ʻo hangē pē ko e ngaahi toʻu tangata ʻi muʻá;"
                },
                {
                    "number": 12,
                    "text": "ʻO fakahā ai ko e ʻOtua tatau ʻi he ʻaneafí, ʻaho ní pea taʻengata. ʻĒmeni."
                },
                {
                    "number": 13,
                    "text": "Ko ia, ko e meʻa ʻi he maʻu ʻa e kau fakamoʻoni tokolahi peheé, ʻe fakamāuʻi ʻe kinautolu ʻa māmani, ʻio ʻa kinautolu kotoa pē ʻe maʻu ʻa e ʻilo ki he ngāué ni ʻamuí."
                },
                {
                    "number": 14,
                    "text": "Pea ko kinautolu ʻe tali ia ʻi he tui, mo fai māʻoniʻoní, te nau maʻu ʻa e kalauni ʻo e moʻui taʻengatá;"
                },
                {
                    "number": 15,
                    "text": "Ka ko kinautolu ʻoku fakafefeka honau lotó ʻi he taʻetuí, mo liʻaki iá, ʻe liliu ia ʻo hoko ko honau fakahalaiaʻiʻanga ʻonautolu—"
                },
                {
                    "number": 16,
                    "text": "He kuo folofola ʻaki ia ʻe he ʻEiki ko e ʻOtuá; pea ko kimaua, ko e ongo kaumātuʻa ʻo e siasí, kuó ma fanongo mo fakamoʻoni ki he ngaahi folofola ʻa e Māfimafi nāunauʻia ʻi ʻolungá, ʻa ia ʻoku ʻaʻana ʻa e lāngilangí ʻo taʻengata pea taʻengata. ʻĒmeni."
                },
                {
                    "number": 17,
                    "text": "ʻOkú ma ʻilo ʻi he ngaahi meʻá ni ʻoku ʻi ai ha ʻOtua ʻi he langí, ʻa ia ʻoku taʻe-fakangatangata mo taʻengata, ʻoku mei he taʻengatá ki he taʻengata ʻa ia ko e ʻOtua tatau ʻoku taʻe-faʻa-liliu, ko e tupuʻanga ʻo e langí mo e māmaní, mo e meʻa kotoa pē ʻoku ʻi aí;"
                },
                {
                    "number": 18,
                    "text": "Pea naʻá ne fakatupu ʻa e tangatá, ko e tangata mo e fefine, naʻá ne fakatupu ʻa kinaua ʻi hono ʻīmisí pea mo hono tataú;"
                },
                {
                    "number": 19,
                    "text": "ʻO ne fai kiate kinaua ʻa e ngaahi fekau ke na ʻofa mo tauhi kiate ia, ko e ʻOtua moʻui mo moʻoni pē tahá, pea ko ia pē toko taha ʻoku totonu ke na hū ki aí."
                },
                {
                    "number": 20,
                    "text": "Ka ʻi hono maumauʻi ʻo e ngaahi fono māʻoniʻoni ko ʻení, naʻe hoko ai ʻa e tangatá ʻo anga-fakakakano mo anga-fakatēvolo, ʻo ne hoko ko e tangata kuo hinga."
                },
                {
                    "number": 21,
                    "text": "Ko ia, naʻe foaki ʻe he ʻOtua Māfimafí ʻa hono ʻAlo pē Taha naʻe Fakatupú, ʻo hangē ko ia kuo tohi ʻi he ngaahi folofola ko ia kuo fai ʻo kau kiate iá."
                },
                {
                    "number": 22,
                    "text": "Naʻá ne faingataʻaʻia ʻi he ngaahi ʻahiʻahí, ka naʻe ʻikai te ne fakavaivai ki ai."
                },
                {
                    "number": 23,
                    "text": "Naʻe kalusefai ia, pea pekia, pea toe tuʻu hake ʻi hono tolu ʻo e ʻahó;"
                },
                {
                    "number": 24,
                    "text": "Pea hāʻele hake ki he langí, ke ʻafio hifo ʻi he toʻukupu toʻomataʻu ʻo e Tamaí, ke pule ʻi he māfimafi lahi ʻo fakatatau ki he finangalo ʻo e Tamaí;"
                },
                {
                    "number": 25,
                    "text": "Koeʻuhi ke fakamoʻui ʻa kinautolu kotoa pē ʻe tui mo papitaiso ʻi hono huafa toputapú, pea kātaki ʻi he tui ʻo aʻu ki he ngataʻangá—"
                },
                {
                    "number": 26,
                    "text": "Kae ʻikai ngata ʻiate kinautolu pē naʻe tui ʻi he hili ʻene hāʻele mai ʻi he vaeuaʻangamālie ʻo taimí, ʻi he kakanó, ka ko kinautolu kotoa pē foki talu mei he kamataʻangá, ʻio ʻa kinautolu kotoa pē naʻe ʻi ai ki muʻa peá ne toki hāʻele maí, ʻa ia naʻa nau tui ki he ngaahi lea ʻa e kau palōfita māʻoniʻoní, ʻa ia naʻa nau lea ʻo fakatatau ki hono ueʻi ʻa kinautolu ʻe he mea-foaki ʻo e Laumālie Māʻoniʻoní, ʻa ia naʻa nau fakamoʻoni moʻoni kiate ia ʻi he ngaahi meʻa kotoa pē, ʻoku totonu ke nau maʻu ʻa e moʻui taʻengatá,"
                },
                {
                    "number": 27,
                    "text": "Kae ʻumaʻā foki mo kinautolu ʻe haʻu ʻamuí, ʻa ia te nau tui ki he ngaahi meʻa-foaki mo e ngaahi ui ʻa e ʻOtuá ʻi he Laumālie Māʻoniʻoní, ʻa ia ʻoku fakamoʻoniʻi ʻa e Tamaí pea mo e ʻAló;"
                },
                {
                    "number": 28,
                    "text": "ʻA ia ko e Tamaí, mo e ʻAló, mo e Laumālie Māʻoniʻoní ko e ʻOtua pē ʻe taha, ʻoku taʻe-fakangatangata mo taʻengata, ʻoku ʻikai hano ngataʻanga. ʻĒmeni."
                },
                {
                    "number": 29,
                    "text": "Pea ʻoku mau ʻilo kuo pau ke fakatomala ʻa e kakai kotoa pē ʻo tui ki he huafa ʻo Sīsū Kalaisí, pea hū ki he Tamaí ʻi hono huafá, ʻo kātaki ʻi he tui ki hono huafá ʻo aʻu ki he ngataʻangá, pe ʻe ʻikai lava ʻo fakamoʻui ʻa kinautolu ʻi he puleʻanga ʻo e ʻOtuá."
                },
                {
                    "number": 30,
                    "text": "Pea ʻoku mou ʻilo ko e fakatonuhia ʻi he ʻaloʻofa ʻa hotau ʻEiki mo e Fakamoʻui ko Sīsū Kalaisí ʻoku totonu mo moʻoni ia;"
                },
                {
                    "number": 31,
                    "text": "Pea ʻoku mou ʻiloʻi foki ko e fakamāʻoniʻoniʻi tuʻunga ʻi he ʻaloʻofa ʻa hotau ʻEiki mo e Fakamoʻui ko Sīsū Kalaisí ʻoku totonu mo moʻoni ia, kiate kinautolu kotoa pē ʻoku ʻofa mo tauhi ki he ʻOtuá ʻaki honau mālohí, ʻatamaí, mo e iví kotoa."
                },
                {
                    "number": 32,
                    "text": "Ka ʻoku ala lava ke hinga ʻa e tangatá mei he ʻaloʻofá pea mavahe mei he ʻOtua moʻuí;"
                },
                {
                    "number": 33,
                    "text": "Ko ia tuku ke tokanga ʻa e siasí pea lotu maʻu ai pē, telia naʻa nau tō ki he ʻahiʻahí;"
                },
                {
                    "number": 34,
                    "text": "ʻIo, pea naʻa mo kinautolu kuo fakamāʻoniʻoniʻí ke nau tokanga foki mo kinautolu."
                },
                {
                    "number": 35,
                    "text": "Pea ʻoku mau ʻiloʻi ʻoku moʻoni ʻa e ngaahi meʻá ni pea ʻoku fakatatau mo e ngaahi fakahā ʻa Sioné, ʻo ʻikai fakalahi ki ai, pe toʻo ha meʻa mei he kikite ʻo ʻene tohí, ko e ngaahi folofola māʻoniʻoní, pe ko e ngaahi fakahā ʻa e ʻOtuá ʻa ia ʻe ʻomai ʻamui ʻi he foaki mo e mālohi ʻo e Laumālie Māʻoniʻoní, ko e leʻo ʻo e ʻOtuá, pe ko e tauhi mai ʻa e kau ʻāngeló."
                },
                {
                    "number": 36,
                    "text": "Pea kuo folofola ʻaki ia ʻe he ʻEiki ko e ʻOtuá; pea ke ʻoatu ʻa e lāngilangí, mālohí mo e nāunaú ki hono huafa māʻoniʻoní, ʻi he lolotongá ni pea mo e taʻengatá foki. ʻĒmeni."
                },
                {
                    "number": 37,
                    "text": "Pea ko e tahá, ʻi he fai ʻo e fekau ki he siasí ʻo kau ki he founga ʻo e fai papitaisó—Ko kinautolu kotoa pē ʻoku nau fakavaivaiʻi ʻa kinautolu ʻi he ʻao ʻo e ʻOtuá, ʻo nau holi ke papitaisó, ʻo nau ō mai mo e loto-mafesifesi mo e laumālie fakatomala, pea fakamoʻoniʻi ʻi he ʻao ʻo e siasí kuo nau fakatomala moʻoni mei heʻenau ngaahi angahala kotoa pē, pea ʻoku nau loto-fiemālie ke toʻo kiate kinautolu ʻa e huafa ʻo Sīsū Kalaisí, kuo fakapapau honau lotó ke tauhi kiate ia ʻo aʻu ki he ngataʻangá, pea nau fakahā moʻoni ʻi heʻenau ngaahi ngāué kuo nau maʻu ʻa e Laumālie ʻo Kalaisí ki he fakamolemoleʻi ʻo ʻenau ngaahi angahalá, ʻe tali ʻa kinautolu ʻi he papitaisó ki hono siasí."
                },
                {
                    "number": 38,
                    "text": "Ko e fatongia ʻo e kaumātuʻá, kau taulaʻeikí, kau akonakí, kau tīkoní, mo e kāingalotu ʻo e siasi ʻo Kalaisí—Ko e ʻaposetoló ko ha kaumātuʻa ia, pea ko hono lakangá ke ne fai papitaiso;"
                },
                {
                    "number": 39,
                    "text": "Pea ke fakanofo ʻa e kaumātuʻá, kau taulaʻeikí, kau akonakí, mo e kau tīkoni kehé;"
                },
                {
                    "number": 40,
                    "text": "Pea ʻoatu ʻa e maá mo e uainé—ko e ongo fakaʻilonga ʻo e kakano mo e taʻataʻa ʻo Kalaisí—"
                },
                {
                    "number": 41,
                    "text": "Pea fakamaʻu ʻa kinautolu kuo papitaiso ki he siasí, ʻi he hilifaki ʻo e nimá ki he papitaiso ʻo e afi mo e Laumālie Māʻoniʻoní, ʻo fakatatau ki he ngaahi folofolá;"
                },
                {
                    "number": 42,
                    "text": "Pea ke akonaki, fakamatala, naʻinaʻi, fai papitaiso, mo leʻohi ʻa e siasí;"
                },
                {
                    "number": 43,
                    "text": "Pea ke fakamaʻu ʻa e kāingalotú ʻi he hilifaki ʻo e nimá, pea mo hono foaki ʻo e Laumālie Māʻoniʻoní;"
                },
                {
                    "number": 44,
                    "text": "Pea ke tataki ʻa e ngaahi fakataha kotoa pē."
                },
                {
                    "number": 45,
                    "text": "Kuo pau ke hanga ʻe he kaumātuʻá ʻo tataki ʻa e ngaahi fakatahá ʻo fakatatau ki hono ueʻi ʻa kinautolu ʻe he Laumālie Māʻoniʻoní, ʻo fakatatau ki he ngaahi fekau mo e ngaahi fakahā ʻa e ʻOtuá."
                },
                {
                    "number": 46,
                    "text": "Ko e fatongia ʻo e taulaʻeikí ke malanga, akonaki, fakamatala, naʻinaʻi, mo fai papitaiso, pea ʻoatu ʻa e sākalamēnití,"
                },
                {
                    "number": 47,
                    "text": "Pea ʻaʻahi ki he fale ʻo e kāingalotú taki taha, pea naʻinaʻi kiate kinautolu ke nau lotu ʻaki ʻa e leʻó pea ʻi he liló ʻo fai ʻa e ngaahi fatongia fakafāmili kotoa pē."
                },
                {
                    "number": 48,
                    "text": "Pea ʻokú ne lava foki ʻo fakanofo ʻa e kau taulaʻeikí, kau akonakí, mo e kau tīkoni kehé."
                },
                {
                    "number": 49,
                    "text": "Pea ʻoku totonu ke ne tataki ʻa e ngaahi fakatahá ʻo ka ʻoku ʻikai ke ʻi ai ha kaumātuʻa;"
                },
                {
                    "number": 50,
                    "text": "Ka ʻo ka ʻi ai ha kaumātuʻa, ʻoku totonu pē ke ne malanga, akonaki, fakamatala, naʻinaʻi, mo fai papitaiso,"
                },
                {
                    "number": 51,
                    "text": "Pea ʻaʻahi ki he fale ʻo e kāingalotú taki taha, ʻo naʻinaʻi kiate kinautolu ke nau lotu ʻaki ʻa e leʻó pea ʻi he lilo ʻo fai ʻa e ngaahi fatongia fakafāmili kotoa pē."
                },
                {
                    "number": 52,
                    "text": "ʻOku totonu ke tokoni ʻa e taulaʻeikí ki he kaumātuʻá ʻi he ngaahi fatongiá ni kotoa pē ʻo kapau ʻe fie maʻu."
                },
                {
                    "number": 53,
                    "text": "Ko e fatongia ʻo e akonakí, ke leʻohi ʻa e siasí maʻu ai pē, pea ke ne ʻiate kinautolu mo fakamālohia ʻa kinautolu;"
                },
                {
                    "number": 54,
                    "text": "Pea tokanga ke ʻoua naʻa ʻi ai ha fai angahala ʻi he siasí, pe ko ha felotokoviʻaki ʻiate kinautolu, pe loi, pe lauʻikovi, pe lea kovi;"
                },
                {
                    "number": 55,
                    "text": "Pea tokangaʻi ʻoku faʻa fakataha ʻa e siasí, pea tokangaʻi foki ʻoku fai ʻe he kāingalotu kotoa pē ʻa honau fatongiá."
                },
                {
                    "number": 56,
                    "text": "Pea ʻoku totonu ke ne tataki ʻa e ngaahi fakatahá ʻo kapau ʻoku ʻikai ke ʻi ai ha kaumātuʻa pe taulaʻeiki—"
                },
                {
                    "number": 57,
                    "text": "Pea kuo pau ke tokoniʻi ia maʻu ai pē ʻi hono ngaahi fatongia ʻi he siasí ʻe he kau tīkoní, ʻo kapau ʻe fie maʻu."
                },
                {
                    "number": 58,
                    "text": "Ka ʻoku ʻikai maʻu ʻe he kau akonakí pe kau tīkoní ʻa e mafai ke fai papitaiso, pe tāpuakiʻi ʻa e sākalamēnití, pe hilifakinima;"
                },
                {
                    "number": 59,
                    "text": "Ka neongo iá, ʻoku totonu ke nau fakatokanga, fakamatala, naʻinaʻi, mo akonaki, pea fakaafeʻi ʻa e kakai kotoa pē ke nau haʻu kia Kalaisi."
                },
                {
                    "number": 60,
                    "text": "Ko e kaumātuʻa, taulaʻeiki, akonaki, pe tīkoni kotoa pē kuo pau ke fakanofo ʻo fakatatau mo e ngaahi meʻa-foaki mo e ngaahi ui ʻa e ʻOtuá kiate iá; pea kuo pau ke fakanofo ia ʻi he mālohi ʻo e Laumālie Māʻoniʻoní, ʻa ia ʻoku ʻi he tokotaha ʻokú ne fakanofo iá."
                },
                {
                    "number": 61,
                    "text": "ʻOku totonu ke fakataha ʻa e kaumātuʻa ʻoku kau ki he siasí ni ʻo Kalaisí ʻi ha konifelenisi ʻo tuʻo taha ʻi he māhina ʻe tolu, pe mei he taimi ki he taimi ʻo hangē ko ia ʻe fekauʻi pe tuʻutuʻuni ʻe he ngaahi konifelenisi ko iá;"
                },
                {
                    "number": 62,
                    "text": "Pea ke fai ʻe he ngaahi konifelenisi ko iá ha ngaahi meʻa fakasiasi pē ʻe ʻaonga ke fakahoko ʻi he taimi ko iá."
                },
                {
                    "number": 63,
                    "text": "ʻOku totonu ke maʻu ʻe he kaumātuʻá ʻa ʻenau ngaahi tohi ngofuá mei he kaumātuʻa kehé, ʻi he hikinima ki ai ʻa e potu siasi ʻoku nau kau aí, pe mei he ngaahi konifelenisí."
                },
                {
                    "number": 64,
                    "text": "Ko e taulaʻeiki, akonaki, pe tīkoni kotoa pē kuo fakanofo ʻe ha taulaʻeiki, ʻoku ngofua ke ne maʻu ha tohi fakamoʻoni meiate ia ʻi he taimi ko iá, pea ko e tohi fakamoʻoni ko iá, ʻo kapau ʻe fakahā ia ki ha kaumātuʻa, ʻe fakamoʻoniʻi ai ʻene totonu ke maʻu ha tohi ngofua ʻa ia ʻe fakamafaiʻi ai ia ke ne fai ʻa e ngaahi fatongia ʻo hono uí, pe ʻe lava ke ne maʻu ia mei ha konifelenisi."
                },
                {
                    "number": 65,
                    "text": "ʻOku ʻikai totonu ke fakanofo ha tokotaha ki ha lakanga ʻe taha ʻi he siasí ni ʻi ha feituʻu kuo fokotuʻu ʻi ai ha vaʻa ʻo e siasí, taʻe-hikinimaʻi ʻe he potu siasi ko iá;"
                },
                {
                    "number": 66,
                    "text": "Ka ko e kaumātuʻa pulé, kau pīsope ʻoku fononga holó, kau fakataha alēlea māʻolungá, kau taulaʻeiki lahí, mo e kaumātuʻá, ʻoku ngofua ke nau maʻu ʻa e faingamālie ʻo e fai fakanofó, ʻi he ngaahi feituʻu ʻoku ʻikai ke ʻi ai ha vaʻa ʻo e siasí ʻa ia ʻe lava ke tuʻutuʻuni ke fai ai ha hikinima."
                },
                {
                    "number": 67,
                    "text": "Ko e palesiteni kotoa pē ʻo e lakanga fakataulaʻeiki māʻolungá (pe kaumātuʻa pulé), pīsopé, toko taha ʻo e fakataha alēlea māʻolungá, mo e taulaʻeiki lahi kotoa pē, kuo pau ke fakanofo ʻa kinautolu ʻi he tuʻutuʻuni ʻa ha fakataha alēlea māʻolunga pe konifelenisi lahi."
                },
                {
                    "number": 68,
                    "text": "Ko e fatongia ʻo e kāingalotú hili hono tali ʻa kinautolu ʻi he papitaisó—ʻOku totonu ke maʻu ʻe he kaumātuʻá pe kau taulaʻeikí ha taimi feʻunga ke fakamatalaʻi ai kiate kinautolu ʻa e ngaahi meʻa kotoa pē ʻoku kau ki he siasi ʻo Kalaisí koeʻuhí ke mahino kiate kinautolu, ki muʻa pea nau toki maʻu ʻa e sākalamēnití pea fakamaʻu ʻa kinautolu ʻi he hilifaki ʻo e nima ʻe he kaumātuʻá, koeʻuhí ke maau hono fai ʻo e ngaahi meʻa kotoa pē."
                },
                {
                    "number": 69,
                    "text": "Pea ʻe fakahā ʻe he kāingalotú ʻi he ʻao ʻo e siasí, kae ʻumaʻā foki ʻi he ʻao ʻo e kaumātuʻá, ʻi he ʻaʻeva mo e lea ʻi he anga faka-ʻOtua, ʻoku nau feʻunga mo ia, koeʻuhi ke ʻi ai ʻa e ngaahi ngāue mo e tui ʻo hoa mo e ngaahi folofola toputapú—pea ʻaʻeva ʻi he māʻoniʻoni ʻi he ʻao ʻo e ʻEikí."
                },
                {
                    "number": 70,
                    "text": "Ko e kāingalotu kotoa pē ʻo e siasi ʻo Kalaisí ʻoku ʻi ai haʻane fānau ʻoku totonu ke ne ʻomi ʻa kinautolu ki he kaumātuʻá ʻi he ʻao ʻo e siasí, ʻa ia te nau hilifaki honau nimá kiate kinautolu ʻi he huafa ʻo Sīsū Kalaisí, ʻo tāpuakiʻi ʻa kinautolu ʻi hono huafá."
                },
                {
                    "number": 71,
                    "text": "ʻOku ʻikai lava ke tali ha taha ki he siasi ʻo Kalaisí tuku kehe pē ʻo kapau ʻoku taʻu motuʻa feʻunga ke ala ʻekeʻi meiate kinautolu ʻenau ngaahi ngaue ʻi he ʻao ʻo e ʻOtuá peá ne lava ʻo fakatomala."
                },
                {
                    "number": 72,
                    "text": "Kuo pau ke fai ʻa e papitaisó ʻi he founga ko ʻení kiate kinautolu kotoa pē ʻoku fakatomalá—"
                },
                {
                    "number": 73,
                    "text": "Ko e tokotaha ko ia kuo ui ʻe he ʻOtuá mo ne maʻu ʻa e mafai meia Sīsū Kalaisi ke fai ʻa e papitaisó, ʻe ʻalu hifo ki he vaí fakataha mo e tokotaha ko ia kuo fakahā hono loto ke papitaisó, pea te ne pehē, ʻo ui ʻa e tangatá pe fefiné ʻi hono hingoá: Kuo fakamafaiʻi au ʻe Sīsū Kalaisi, pea ʻoku ou papitaiso koe ʻi he huafa ʻo e Tamaí, pea mo e ʻAló, pea mo e Laumālie Māʻoniʻoní. ʻĒmeni."
                },
                {
                    "number": 74,
                    "text": "Pea te ne toki fakauku leva ʻa e tangatá pe fefiné ʻi he vaí, pea toe ʻalu hake leva mei he vaí."
                },
                {
                    "number": 75,
                    "text": "ʻOku ʻaonga ke faʻa fakataha ʻa e siasí ke kai ʻa e maá mo inu ʻa e uainé ko e fakamanatu ʻo e ʻEiki ko Sīsuú;"
                },
                {
                    "number": 76,
                    "text": "Pea ʻe tāpuakiʻi ia ʻe he kaumātuʻá pe taulaʻeikí; pea ko e founga ʻeni ke ne tāpuakiʻi ai iá—ke ne tūʻulutui mo e siasí pea ui ki he Tamaí ʻi he lotu molumalu ʻo pehē:"
                },
                {
                    "number": 77,
                    "text": "ʻE ʻOtua, ko e Tamai Taʻengatá, ʻoku mau kole ki hoʻo ʻafió ʻi he huafa ʻo ho ʻAlo ko Sīsū Kalaisí, ke tāpuakiʻi mo fakatapui ʻa e maá ni ki he ngaahi laumālie ʻo kinautolu kotoa pē ʻe ʻilo aí, ke nau ʻilo ʻi he fakamanatu ki he sino ʻo ho ʻAló, ʻo fakamoʻoniʻi ai ki hoʻo ʻafió, ʻe ʻOtua ko e Tamai Taʻengatá, ʻoku nau loto-fiemālie ke toʻo kiate kinautolu ʻa e huafa ʻo ho ʻAló, pea manatu maʻu ai pē kiate ia, mo tauhi ʻene ngaahi fekau ʻa ia kuó ne tuku kiate kinautolú; koeʻuhí ke ʻiate kinautolu maʻu ai pē ʻa hono Laumālié. ʻĒmeni."
                },
                {
                    "number": 78,
                    "text": "Ko e founga ʻo e tāpuakiʻi ʻa e uainé—ke ne toʻo ʻa e ipú foki, ʻo pehē:"
                },
                {
                    "number": 79,
                    "text": "ʻE ʻOtua, ko e Tamai Taʻengatá, ʻoku mau kole ki hoʻo ʻafió ʻi he huafa ʻo ho ʻAlo ko Sīsū Kalaisí, ke tāpuakiʻi mo fakatapui ʻa e uainé ni ki he ngaahi laumālie ʻo kinautolu kotoa pē ʻe inu aí, ke nau fai ia ʻi he fakamanatu ki he taʻataʻa ʻo ho ʻAló, ʻa ia naʻe lilingi koeʻuhi ko kinautolu; ke nau fakamoʻoniʻi ai ki hoʻo ʻafió, ʻe ʻOtua, ko e Tamai Taʻengatá, ʻoku nau manatu maʻu ai pē kiate ia, koeʻuhí ke ʻiate kinautolu ʻa hono Laumālié. ʻĒmeni."
                },
                {
                    "number": 80,
                    "text": "ʻIlonga ha tokotaha ʻo e siasi ʻo Kalaisí ʻoku fai angahala, pe maʻu ʻi haʻane hala, ʻe fai kiate ia ʻo hangē ko e tuʻutuʻuni ʻa e ngaahi folofolá."
                },
                {
                    "number": 81,
                    "text": "ʻE hoko ko e fatongia ʻo e ngaahi potu siasi kehekehe ʻoku kau ki he Siasi ʻo Kalaisí, ke nau fekau ha taha pe tokolahi ange ʻo ʻenau kau akonakí ke ʻalu ki he ngaahi konifelenisi kehekehe ʻoku fai ʻe he kaumātuʻa ʻo e siasí,"
                },
                {
                    "number": 82,
                    "text": "Mo ha hokohoko ʻo e ngaahi hingoa ʻo e kāingalotu tokolahi kuo nau kau mai ki he siasí talu mei he konifelenisi fakamuimuí; pe ke ʻomai ia ʻi ha taulaʻeiki; koeʻuhí ke lava ʻo tauhi ʻi ha tohi ha hokohoko totonu ʻo e ngaahi hingoa kotoa pē ʻo e siasí hono kotoa ʻe ha taha ʻo e kaumātuʻá, ʻa ia ʻe fili ʻe he kaumātuʻa kehé mei he taimi ki he taimi;"
                },
                {
                    "number": 83,
                    "text": "Kae ʻumaʻā foki, kapau kuo kapusi ha niʻihi mei he siasí, koeʻuhi ke lava ʻo tāmateʻi ʻa honau ngaahi hingoá mei he lekooti fakakātoa ʻo e siasí ʻa ia ʻoku hiki ai ʻa e ngaahi hingoá."
                },
                {
                    "number": 84,
                    "text": "Ko e kāingalotu kotoa pē ʻoku hiki mei he potu siasi ʻoku nau nofo aí, ʻo kapau ko haʻanau ʻalu ki ha potu siasi ʻoku ʻikai ʻiloʻi ai ʻa kinautolu, ʻoku lelei ke nau ʻave ha tohi ʻoku fakamoʻoniʻi ai ko e kāingalotu moʻoni ʻa kinautolu pea ko e kakai lelei ʻa kinautolu, ʻa ia ko e tohi fakamoʻoní ʻe lava ʻo fakamoʻoni hingoa ki ai ha taha ʻo e kaumātuʻá pe taulaʻeikí ʻo kapau ʻoku maheni lelei fakafoʻituitui ʻa e tokotaha ʻo e kāingalotú ʻokú ne maʻu ʻa e tohí mo e kaumātuʻá pe taulaʻeikí, pe ʻe ngofua ke fakamoʻoni hingoa ki ai ʻa e kau akonaki pe kau tīkoni ʻo e siasí."
                }
            ]
        },
        "/study/scriptures/dc-testament/dc/21": {
            "uri": "/study/scriptures/dc-testament/dc/21",
            "title": "Tokāteline mo e Ngaahi Fuakava 21",
            "data_type": "chapter",
            "chapter_name": "Vahe 21",
            "chapter_summary": [
                "1–3, ʻOku ui ʻa Siosefa Sāmita ko e tangata kikite, tangata liliu lea, palōfita, ʻaposetolo, mo e kaumātuʻa; 4–8, ʻE hanga ʻe heʻene leá ʻo tataki ʻa e ngāue ʻo Saioné; 9–12, ʻE tui ʻa e Kāingalotú ki heʻene ngaahi leá ʻi heʻene lea ʻi he mālohi ʻo e Fakafiemālié."
            ],
            "verses": [
                {
                    "number": 1,
                    "text": "Vakai, ʻe tauhi ha lekooti ʻiate kimoutolu; pea ʻe ui koe ʻi ai ko ha tangata kikite, ko ha tangata liliu lea, ko ha palōfita, ko ha ʻaposetolo ʻa Sīsū Kalaisi, ko ha kaumātuʻa ʻo e Siasí ʻi he finangalo ʻo e ʻOtua ko e Tamaí, pea mo e ʻaloʻofa ʻa homou ʻEiki ko Sīsū Kalaisí."
                },
                {
                    "number": 2,
                    "text": "Kuo ueʻi hake koe ʻe he Laumālie Māʻoniʻoní ke ʻai hono tuʻungá, pea ke langa hake ia ki he tui fungani toputapu tahá."
                },
                {
                    "number": 3,
                    "text": "ʻA ia ko e siasi naʻe langa mo fokotuʻu ʻi hono taha afe valungeau tolungofulu ʻo e taʻu ʻo homou ʻEikí, ʻi hono fā ʻo e māhiná, pea ʻi hono ono ʻo e ʻaho ʻo e māhina ʻoku ui ko ʻEpelelí."
                },
                {
                    "number": 4,
                    "text": "Ko ia, ko e lea ki he siasí, ke ke tokanga ki heʻene ngaahi lea kotoa pē mo e ngaahi fekau te ne fai kiate koe, ʻo ka ne ka maʻu ia, pea ʻaʻeva ʻi he māʻoniʻoni kakato ʻi hoku ʻaó;"
                },
                {
                    "number": 5,
                    "text": "He ke mou tali ʻene leá, ʻo hangē ko e lea ia mei hoku ngutu ʻoʻokú, ʻi he kātaki mo e tui kotoa pē."
                },
                {
                    "number": 6,
                    "text": "Koeʻuhí ʻi hoʻomou fai ʻa e ngaahi meʻá ni ʻe ʻikai ikuna ʻa kimoutolu ʻe he ngaahi matapā ʻo helí; ʻio, pea ʻe fakamovetevetea atu ʻe he ʻEiki ko e ʻOtuá ʻa e ngaahi mālohi ʻo e fakapoʻulí ki muʻa ʻiate kimoutolu, pea pule ke ngalulululu ʻa e ngaahi langí koeʻuhi ko hoʻomou leleí, pea mo e lāngilangi ʻo hono huafá."
                },
                {
                    "number": 7,
                    "text": "He ʻoku folofola pehē ʻe he ʻEiki ko e ʻOtuá: Kuó u ueʻi fakalaumālie ia ke langa hake ʻa e ngāue ʻo Saioné ʻi he fuʻu mālohi lahi koeʻuhí ke hoko ʻa e lelei, pea ʻoku ou ʻiloʻi ʻa ʻene faivelengá, pea kuó u fanongo ki heʻene ngaahi lotú."
                },
                {
                    "number": 8,
                    "text": "ʻIo, kuó u mamata ki heʻene tangi koeʻuhi ko Saioné, pea te u pule ke ʻoua naʻá ne toe tangi koeʻuhí ko ia; he kuo hokosia ʻa e ngaahi ʻaho ʻo ʻene fiefia ki he fakamolemoleʻi ʻo ʻene ngaahi angahalá, pea mo e ngaahi fakahā ʻo ʻeku ngaahi tāpuaki ki heʻene ngaahi ngāué."
                },
                {
                    "number": 9,
                    "text": "He vakai, te u tāpuakiʻi ʻa kinautolu kotoa pē ʻoku ngāue ʻi heʻeku ngoue vainé ʻaki ʻa e ngaahi fuʻu tāpuaki lalahi, pea te nau tui ki heʻene ngaahi leá, ʻa ia ʻoku ou ʻoatu kiate ia ʻe au ʻi he Fakafiemālié, ʻa ia ʻokú ne fakahā, naʻe kalusefai ʻa Sīsū ʻe ha kau tangata angahala koeʻuhi ko e ngaahi angahala ʻa e māmaní, ʻio, koeʻuhí ke fakamolemoleʻi ʻa e ngaahi angahala maʻá e loto-fakatomalá."
                },
                {
                    "number": 10,
                    "text": "Ko ia, ʻoku taau mo au ke ke fakanofo ia, ʻe koe, ʻe ʻŌliva Kautele, ko ʻeku ʻaposetolo;"
                },
                {
                    "number": 11,
                    "text": "He ko e ouau ʻeni kiate koe, he ko e kaumātuʻa koe ʻi hono nimá, pea ko e ʻuluaki kaumātuʻá ia kiate koe, koeʻuhí ke ke hoko ko e kaumātuʻa ki he siasí ni ʻo Kalaisí, ʻa ia ʻoku maʻu ʻa hoku hingoá—"
                },
                {
                    "number": 12,
                    "text": "Pea ko e ʻuluaki tangata malanga ʻo e siasí ni ki he siasí, pea ʻi he ʻao ʻo e māmaní, ʻio, ʻi he ʻao ʻo e kau Senitailé; ʻio, ko ia ʻoku folofola pehē ʻe he ʻEiki ko e ʻOtuá, vakai, vakai! ki he kau Siú foki. ʻĒmeni."
                }
            ]
        },
        "/study/scriptures/dc-testament/dc/22": {
            "uri": "/study/scriptures/dc-testament/dc/22",
            "title": "Tokāteline mo e Ngaahi Fuakava 22",
            "data_type": "chapter",
            "chapter_name": "Vahe 22",
            "chapter_summary": [
                "1, Ko e papitaisó ko ha fuakava foʻou mo taʻengata ia; 2–4, ʻOku fie maʻu ke fai ʻa e papitaisó ʻe ha taha ʻokú ne maʻu ʻa e mafaí."
            ],
            "verses": [
                {
                    "number": 1,
                    "text": "Vakai, ʻoku ou pehē kiate kimoutolu ko e ngaahi fuakava motuʻa kotoa pē kuó u tuku ke fakangata ia ʻi he meʻá ni; pea ko ha fuakava foʻou mo taʻengata ʻeni, ʻio naʻe ʻi ai talu mei he kamataʻangá."
                },
                {
                    "number": 2,
                    "text": "Ko ia, neongo ʻe papitaiso ha tangata ʻo tuʻo teau ka ʻoku taʻeʻaonga ia kiate ia, koeʻuhi he ʻoku ʻikai te mou lava ʻo hū ʻi he matapā fāsiʻí ʻi he fono ʻa Mōsesé, pe ko hoʻomou ngaahi ngāue maté."
                },
                {
                    "number": 3,
                    "text": "He ʻoku tupu mei hoʻomou ngaahi ngāue taʻeʻaongá ʻa ʻeku tuku ke fokotuʻu hake ʻa e fuakava fakaʻosí ni mo e siasi ko ʻení kiate au, ʻo hangē ko e ngaahi ʻaho ʻi muʻá."
                },
                {
                    "number": 4,
                    "text": "Ko ia, mou hū ʻi he matapaá, ʻo hangē ko ʻeku fekaú, pea ʻoua naʻa feinga ke akonakiʻi ʻa homou ʻOtuá. ʻĒmeni."
                }
            ]
        },
        "/study/scriptures/dc-testament/dc/23": {
            "uri": "/study/scriptures/dc-testament/dc/23",
            "title": "Tokāteline mo e Ngaahi Fuakava 23",
            "data_type": "chapter",
            "chapter_name": "Vahe 23",
            "chapter_summary": [
                "1–7, ʻOku ui ʻa e kau ākonga ko ʻeni ʻi muʻá ke malanga, akonaki, mo fakamālohiʻi ʻa e Siasí."
            ],
            "verses": [
                {
                    "number": 1,
                    "text": "Vakai, ʻoku ou lea kiate koe, ʻe ʻŌliva, ʻi ha ngaahi lea siʻi. Vakai, ʻokú ke monūʻia, pea ʻoku ʻikai ke fakahalaiaʻi koe ʻi ha meʻa. Kae vakai telia ʻa e loto-hīkisiá, telia naʻá ke tō ki he ʻahiʻahí."
                },
                {
                    "number": 2,
                    "text": "Fakahā ʻa ho lakangá ke ʻiloʻi ʻe he siasí, pea ʻi he ʻao ʻo e māmaní foki, pea ʻe fakaava ʻa ho lotó ke malanga ʻaki ʻa e moʻoní ʻo fai atu ai pē mei heni ʻo taʻengata. ʻĒmeni."
                },
                {
                    "number": 3,
                    "text": "Vakai, ʻoku ou lea kiate koe, ʻe Hailame, ʻi ha ngaahi lea siʻi, he ʻoku ʻikai foki ke fakahalaiaʻi koe ʻi ha meʻa, pea ʻoku fakaava ho lotó pea kuo vete mo ho ʻeleló; pea ko ho uí ke ke enginakiʻi, pea ke fakamālohiʻi ʻa e siasí maʻu ai pē. Ko ia ko ho fatongiá ke ngāue maʻá e siasí ʻo taʻengata, pea ʻoku pehē iá koeʻuhí ko ho fāmilí. ʻĒmeni."
                },
                {
                    "number": 4,
                    "text": "Vakai, ʻoku ou lea ʻi ha ngaahi lea siʻi kiate koe, ʻe Samuela; he ʻoku ʻikai foki ke fakahalaiaʻi koe ʻi ha meʻa, pea ko ho uí ke enginakiʻi, pea ke fakamālohiʻi ʻa e siasí; pea ʻoku teʻeki ai ui koe ke malanga ʻi he ʻao ʻo e māmaní. ʻĒmeni."
                },
                {
                    "number": 5,
                    "text": "Vakai, ʻoku ou lea ʻi ha ngaahi lea siʻi kiate koe, ʻe Siosefa; he ʻoku ʻikai foki ke fakahalaiaʻi koe ʻi ha meʻa, pea ko ho uí foki ke ke enginakiʻi, pea ke fakamālohiʻi ʻa e siasí; pea ko ho fatongiá ʻeni ʻo fai atu ai pē mei heni ʻo taʻengata. ʻĒmeni."
                },
                {
                    "number": 6,
                    "text": "Vakai, ʻoku ou fakahā kiate koe, ʻe Siosefa Naiti, ʻi he ngaahi lea ko ʻení, kuo pau ke ke toʻo hake ʻa ho kolosí, ʻa ia ke ke lotu ai ʻaki ʻa e leʻó ʻi he ʻao ʻo e māmaní pea ʻi he liló foki, pea ʻi ho fāmilí, pea ʻi he ʻao ʻo ho ngaahi kaumeʻá, pea ʻi he ngaahi feituʻu kotoa pē."
                },
                {
                    "number": 7,
                    "text": "Pea, vakai, ko ho fatongiá ke ke kau ki he siasi moʻoní, pea ke fai hoʻo leá ʻi he akonaki maʻu ai pē, koeʻuhí ke ke maʻu ʻa e totongi ʻo e tangata ngāué. ʻĒmeni."
                }
            ]
        },
        "/study/scriptures/dc-testament/dc/24": {
            "uri": "/study/scriptures/dc-testament/dc/24",
            "title": "Tokāteline mo e Ngaahi Fuakava 24",
            "data_type": "chapter",
            "chapter_name": "Vahe 24",
            "chapter_summary": [
                "1–9, ʻOku ui ʻa Siosefa Sāmita ke liliu lea, malanga, mo fakamatalaʻi ʻa e ngaahi folofolá; 10–12, ʻOku ui ʻa ʻŌliva Kautele ke malanga ʻaki ʻa e ongoongoleleí; 13–19, ʻOku fakahā mai ʻa e lao fekauʻaki mo e ngaahi maná, fakamalaʻiá, mo hono tūtuuʻi ʻo e efú mei he vaʻe ʻo ha taha, mo e ʻalu taʻe-ʻi ai ha kato paʻanga pe kato fononga."
            ],
            "verses": [
                {
                    "number": 1,
                    "text": "Vakai, naʻe ui mo fili koe ke hiki ʻa e Tohi ʻa Molomoná, pea ki heʻeku ngāué; pea kuó u hiki hake koe mei hoʻo ngaahi mamahí, peá u akonakiʻi koe, pea kuo fakahaofi ai koe mei ho ngaahi filí kotoa pē, pea kuo fakahaofi koe mei he ngaahi mālohi ʻo Sētané pea mei he fakapoʻulí!"
                },
                {
                    "number": 2,
                    "text": "Ka neongo iá, ʻoku ʻikai te ke tonuhia ʻi hoʻo ngaahi maumau-fonó; ka neongo iá, ke ke ʻalu ʻi ho halá pea ʻoua ʻe toe fai angahala."
                },
                {
                    "number": 3,
                    "text": "Tauhi faivelenga ʻa ho lakangá; pea ka hili hoʻo tūtuuʻi hoʻo ngaahi ngoueʻangá pea maluʻi iá, ʻalu fakavavevave ki he potu siasi ʻoku ʻi Kolesivili, Feieti, mo Manisesitaá, pea te nau tauhi koe; pea te u tāpuakiʻi fakalaumālie mo fakatuʻasino fakatouʻosi ʻa kinautolu;"
                },
                {
                    "number": 4,
                    "text": "Ka ʻo kapau ʻe ʻikai te nau tali koe, te u fekauʻi atu kiate kinautolu ha fakamalaʻia kae ʻikai ko ha tāpuaki."
                },
                {
                    "number": 5,
                    "text": "Pea ke ke fai atu ai pē ʻi he ui ki he ʻOtuá ʻi hoku hingoá, pea ʻi he tohi ʻa e ngaahi meʻa ʻe foaki kiate koe ʻi he Fakafiemālié, pea fakamatalaʻi ʻa e ngaahi folofola kotoa pē ki he siasí."
                },
                {
                    "number": 6,
                    "text": "Pea ʻe ʻoatu kiate koe ʻi he taimi kotoa pē ʻa e meʻa ke ke lea ʻakí mo tohí, pea kuo pau ke nau fanongo ki ai, pe te u fekauʻi atu kiate kinautolu ha fakamalaʻia kae ʻikai ko ha tāpuaki."
                },
                {
                    "number": 7,
                    "text": "Koeʻuhí ke ke fai hoʻo ngāue kotoa pē ki Saione; pea te ke maʻu ha mālohi ʻi he meʻá ni."
                },
                {
                    "number": 8,
                    "text": "Ke ke faʻa kātaki ʻi he ngaahi faingataʻá, he ʻe lahi ho ngaahi faingataʻaʻiá; ka ke ke kātakiʻi ia, he vakai, ʻoku ou ʻiate koe, ʻio ʻo aʻu ki he ngataʻanga ʻo ho ngaahi ʻahó."
                },
                {
                    "number": 9,
                    "text": "Pea he ʻikai te ke maʻu ha mālohi ʻi he ngaahi ngāue fakaemāmaní, he ʻoku ʻikai ko e ngāue ia kuo ui koe ki aí. Tokanga ki ho uí, pea te ke maʻu ʻa e ngaahi meʻa ke tauhi faivelenga ai ki ho lakangá, pea fakamatalaʻi ʻa e ngaahi folofola kotoa pē, pea fai atu ʻi he hilifaki ʻo e nimá mo hono fakamālohiʻi ʻo e ngaahi potu siasí."
                },
                {
                    "number": 10,
                    "text": "Pea ke fai atu ʻa ho tokoua ko ʻŌlivá ʻi hono fakamoʻoniʻi hoku hingoá ʻi he ʻao ʻo e māmaní pea ki he siasí foki. Pea ke ʻoua naʻá ne mahalo te ne lava ke lea ʻaki ha meʻa ʻoku lahi feʻunga ʻi heʻeku ngāué; pea vakai, ʻoku ou ʻiate ia ʻo aʻu ki he ngataʻangá."
                },
                {
                    "number": 11,
                    "text": "Te ne maʻu ʻa e lāngilangi ʻiate au, kae ʻikai meiate ia, neongo pē ʻi he vaivai pe ʻi he mālohi, pe ʻi he pōpula pe tauʻatāina;"
                },
                {
                    "number": 12,
                    "text": "Pea ke ne fakaava hono ngutú ʻi he taimi kotoa pē pea ʻi he ngaahi potu kotoa pē ʻo fakahā ʻa ʻeku ongoongoleleí ʻo hangē ko e leʻo ʻo ha talupité, ʻi he ʻaho mo e pō fakatouʻosi. Pea te u foaki kiate ia ʻa e ivi ʻo hangē ko ia ʻoku teʻeki ai ke ʻiloa ʻi he lotolotonga ʻo e faʻahinga ʻo e tangatá."
                },
                {
                    "number": 13,
                    "text": "ʻOua naʻa kole ke fai ha ngaahi mana, tuku kehe pē ʻo kapau te u fekauʻi ʻa kimoua, tuku kehe pē ʻa hono kapusi ʻo e kau tēvoló mo e fakamoʻui ʻo e mahakí, pea mo e taʻofi ʻo e fanga ngata uʻu koná mo e ngaahi meʻa kona fakamaté;"
                },
                {
                    "number": 14,
                    "text": "Pea ke ʻoua naʻá mo fai ʻa e ngaahi meʻá ni, tuku kehe pē ʻo kapau ʻe kole ia meiate kimoua ʻe kinautolu ʻoku fie maʻu iá, koeʻuhi ke lava ʻo fakamoʻoniʻi ʻa e ngaahi folofolá; he kuo pau ke mo fai ʻo fakatatau ki he meʻa kuo tohí."
                },
                {
                    "number": 15,
                    "text": "Pea ʻilonga ha potu te mo hū ki ai, pea ʻikai te nau tali ʻa kimoua ʻi hoku hingoá, ke mo tuku ai ha fakamalaʻia kae ʻikai ko ha tāpuaki, ʻi hono tūtuuʻi ʻo e efú mei homo vaʻé ke hoko ko e fakamoʻoni ke talatalaakiʻi ʻaki ʻa kinautolu, pea fufulu homo vaʻé ʻi he veʻe halá."
                },
                {
                    "number": 16,
                    "text": "Pea ʻe hoko ʻo pehē ʻilonga ʻa kinautolu ʻe ala kiate kimoua ʻaki honau nimá ʻi he fakamālohí, ke mo fekau ke taaʻi ʻa kinautolu ʻi hoku hingoá; pea, vakai, te u taaʻi ʻa kinautolu ʻo fakatatau ki hoʻomo ngaahi leá, ʻi hoku taimi totonu pē ʻoʻoku."
                },
                {
                    "number": 17,
                    "text": "Pea ʻilonga ia ʻe fakaʻilo fakalao ʻa kimouá ʻe fakahalaʻiaʻi ia ʻi he laó."
                },
                {
                    "number": 18,
                    "text": "Pea ʻoua naʻá ke ʻave ha kato paʻanga pe kato fononga pe ko e ngaahi tokotoko pe kofu tuʻa ʻe ua, he ʻe foaki kiate koe ʻe he kāingalotú ʻi he houa pē ko iá ʻa e meʻa ʻokú ke masiva ai ʻi he meʻakaí mo e kofú, mo e suú mo e paʻangá, mo e kato fonongá."
                },
                {
                    "number": 19,
                    "text": "He kuo ui koe ke ʻauhani ʻa ʻeku ngoue vainé ʻaki ha fuʻu ʻauhani lahi, ʻio, ko hono fai fakaʻosí; ʻio, pea mo kinautolu kotoa pē foki kuó ke fakanofó, pea ke nau fai ʻo fakatatau foki ki he foungá ni. ʻĒmeni."
                }
            ]
        },
        "/study/scriptures/dc-testament/dc/25": {
            "uri": "/study/scriptures/dc-testament/dc/25",
            "title": "Tokāteline mo e Ngaahi Fuakava 25",
            "data_type": "chapter",
            "chapter_name": "Vahe 25",
            "chapter_summary": [
                "1–6, Ko ʻEma Sāmita, ko ha fefine kuo fili, naʻe ui ke tokoniʻi mo fakafiemālieʻi hono husepānití; 7–11, Naʻe toe ui foki ia ke fai tohi, ke fakamatalaʻi ʻa e folofolá, mo fili ʻa e ngaahi himi; 12–14, Ko e hiva ʻa e māʻoniʻoní ko e lotu ia ki he ʻEikí; 15–16, ʻOku ʻaonga ki he kakai kotoa pē ʻa e ngaahi tefitoʻi moʻoni ʻo e talangofuá ʻi he fakahā ko ʻení."
            ],
            "verses": [
                {
                    "number": 1,
                    "text": "Tokanga ki he leʻo ʻo e ʻEiki ko ho ʻOtuá, kau lea kiate koe, ʻe ʻEma Sāmita, ko hoku ʻofefine; he ko e moʻoni ʻoku ou pehē kiate koe, ko kinautolu kotoa pē ʻoku tali ʻa ʻeku ongoongoleleí ko e ngaahi foha mo e ngaahi ʻofefine ʻa kinautolu ʻi hoku puleʻangá."
                },
                {
                    "number": 2,
                    "text": "Ko ha fakahā ʻeni ʻoku ou foaki kiate koe ʻo kau ki hoku lotó; pea kapau te ke faivelenga pea ʻaʻeva ʻi he ngaahi hala ʻo e angamaʻa ʻi hoku ʻaó, te u maluʻi ʻa hoʻo moʻuí, pea te ke maʻu ha tofiʻa ʻi Saione."
                },
                {
                    "number": 3,
                    "text": "Vakai, kuo fakamolemoleʻi kiate koe ʻa hoʻo ngaahi angahalá, pea ko e fefine koe kuo fili, ʻa ia kuó u ui."
                },
                {
                    "number": 4,
                    "text": "ʻOua te ke lāunga koeʻuhi ko e ngaahi meʻa kuo ʻikai te ke mamata ki aí, he kuo taʻofi ia meiate koe pea mei he māmaní, ʻa ia ko e poto ʻiate au ki he kahaʻú."
                },
                {
                    "number": 5,
                    "text": "Pea ko e fatongia ʻo ho lakangá ke hoko ko e fakafiemālie ki heʻeku tamaioʻeiki, ko Siosefa Sāmita, ko e Siʻí, ko ho husepānití, ʻi hono ngaahi faingataʻaʻiá, ʻaki ʻa e ngaahi lea fakafiemālie, ʻi he laumālie ʻo e angamalū."
                },
                {
                    "number": 6,
                    "text": "Pea ke ke ʻalu mo ia ʻo ka ne ka ʻalu, pea hoko ko e fefine fai tohi kiate ia, lolotonga ʻoku ʻikai ke ʻi ai ha taha ke hoko ko e tangata tohi kiate iá, koeʻuhi ke u lava ʻo fekauʻi atu ʻa ʻeku tamaioʻeiki, ko ʻŌliva Kautelé, ki he feituʻu kotoa pē ʻoku ou loto ki aí."
                },
                {
                    "number": 7,
                    "text": "Pea ʻe fakanofo koe ʻi hono nimá ke fakamatalaʻi ʻa e ngaahi folofolá, pea ke ekinaki ki he siasí, ʻo fakatatau ki he meʻa ʻe foaki kiate koe ʻe hoku Laumālié."
                },
                {
                    "number": 8,
                    "text": "He te ne hilifaki hono nimá kiate koe, pea te ke maʻu ʻa e Laumālie Māʻoniʻoní, pea ʻe fakafemoʻuekinaʻi ʻa ho taimí ki he fai tohi, pea ke ako lahi."
                },
                {
                    "number": 9,
                    "text": "Pea ʻoku ʻikai ʻaonga ke ke manavahē, koeʻuhí he ʻe poupouʻi koe ʻe ho husepānití ʻi he siasí; he kuo ui ia ke ngāue kiate kinautolu, koeʻuhí ke fakahā kiate kinautolu ʻa e ngaahi meʻa kotoa pē ʻoku ou loto ki aí, ʻo fakatatau ki heʻenau tuí."
                },
                {
                    "number": 10,
                    "text": "Pea ko e moʻoni ʻoku ou pehē kiate koe ke ke liʻaki ʻa e ngaahi meʻa ʻo e māmaní, pea fekumi ki he ngaahi meʻa ʻo ha maama lelei ange."
                },
                {
                    "number": 11,
                    "text": "Pea ʻe tuku kiate koe foki, ke ke fili ha ngaahi himi toputapu, ʻo fakatatau mo e meʻa ʻe fakahā kiate koé, ʻa ia ʻoku fakafiemālie kiate aú, ke maʻu ia ʻi hoku siasí."
                },
                {
                    "number": 12,
                    "text": "He ʻoku fiefia ʻa hoku laumālié ʻi he hiva ʻo e lotó; ʻio, ko e hiva ʻa e kau māʻoniʻoní ko e lotu ia kiate au, pea ʻe tali ia ʻaki ʻa e tāpuaki ki honau ʻulú."
                },
                {
                    "number": 13,
                    "text": "Ko ia, hiki hake ho lotó ʻo fiefia, pea pīkitai ki he ngaahi fuakava ʻa ia kuó ke faí."
                },
                {
                    "number": 14,
                    "text": "Fai atu ʻi he laumālie ʻo e angamalū, pea vakai telia ʻa e loto-hīkisiá. Tuku ke fiefia ʻa ho laumālié ʻi ho husepānití, pea mo e lāngilangi ʻe hoko mai kiate iá."
                },
                {
                    "number": 15,
                    "text": "Tauhi ʻeku ngaahi fekaú maʻu ai pē, pea te ke maʻu ha kalauni ʻo e māʻoniʻoni. Pea kapau ʻe ʻikai te ke fai ʻeni, ʻe ʻikai te ke lava ʻo haʻu ki he feituʻu ʻoku ou ʻi aí."
                },
                {
                    "number": 16,
                    "text": "Pea ko e moʻoni, ko e moʻoni, ʻoku ou pehē kiate koe, ko hoku leʻo ʻeni ki he kakai kotoa pē. ʻĒmeni."
                }
            ]
        },
        "/study/scriptures/dc-testament/dc/26": {
            "uri": "/study/scriptures/dc-testament/dc/26",
            "title": "Tokāteline mo e Ngaahi Fuakava 26",
            "data_type": "chapter",
            "chapter_name": "Vahe 26",
            "chapter_summary": [
                "1, ʻOku fakahinohinoʻi ʻa kinautolu ke nau ako ki he ngaahi folofolá pea malanga; 2, Ko e fakapapauʻi mai ʻo e fono ʻo e loto-tahá."
            ],
            "verses": [
                {
                    "number": 1,
                    "text": "Vakai, ʻoku ou pehē kiate kimoutolu ke mou fakafemoʻuekinaʻi ʻa homou taimí ʻi he ako ʻa e ngaahi folofolá, pea ʻi he malangá, pea ʻi he tokoniʻi ʻo e siasi ʻi Kolesivilí, pea ki hono fai hoʻomou ngaahi ngāue ʻi he fonuá, ʻo hangē ko e meʻa ʻoku ʻaongá, kae ʻoua ke hili ange ʻa hoʻomou ʻalu ki he hihifó ke fai ʻa e konifelenisi ka hoko maí; pea ʻe toki fakahā atu ʻa e meʻa ke mou faí."
                },
                {
                    "number": 2,
                    "text": "Pea ʻe fai ʻa e meʻa kotoa pē ʻi he siasí ʻi he felototahaʻaki, ʻi he lotu lahi mo e tui, he te mou maʻu ʻa e ngaahi meʻa kotoa pē ʻi he tui. ʻĒmeni."
                }
            ]
        },
        "/study/scriptures/dc-testament/dc/27": {
            "uri": "/study/scriptures/dc-testament/dc/27",
            "title": "Tokāteline mo e Ngaahi Fuakava 27",
            "data_type": "chapter",
            "chapter_name": "Vahe 27",
            "chapter_summary": [
                "1–4, ʻOku fakahā mai ʻa e meʻa ke ngāue ʻaki ʻi hono maʻu ʻo e sākalamēnití; 5–14, ʻE maʻu ʻe Kalaisi mo ʻene kau tamaioʻeiki mei he ngaahi kuonga kotoa pē ʻa e sākalamēnití; 15–18, ʻAi ʻa e teunga tau kakato ʻo e ʻOtuá."
            ],
            "verses": [
                {
                    "number": 1,
                    "text": "Fanongo ki he leʻo ʻo Sīsū Kalaisí, ko homou ʻEiki, ko homou ʻOtua, pea ko homou Huhuʻí, ʻa ia ʻoku moʻui mo mālohi ʻa ʻene leá."
                },
                {
                    "number": 2,
                    "text": "He vakai, ʻoku ou pehē kiate kimoutolu, ʻoku ʻikai mahuʻinga pe ko e hā te mou kaí pe ko e hā te mou inú ʻi hoʻomou maʻu ʻa e sākalamēnití, ʻo kapau te mou fai ia ʻaki ʻa e mata ʻoku hanga taha pē ki hoku fakalāngilangiʻí—ʻo manatuʻi ʻa hoku sinó ki he Tamaí ʻa ia naʻe tuku hifo maʻamoutolu, pea mo hoku totó ʻa ia naʻe lilingi koeʻuhí ke fakamolemoleʻi ai ʻa hoʻomou ngaahi angahalá."
                },
                {
                    "number": 3,
                    "text": "Ko ia, ʻoku ou fai ha fekau kiate kimoutolu, ke ʻoua naʻa mou fakatau mai ha uaine pe meʻa inu mālohi mei homou ngaahi filí;"
                },
                {
                    "number": 4,
                    "text": "Ko ia, ʻoua naʻa mou inu ha meʻa tuku kehe pē ʻo kapau naʻe ngaohi foʻou ia ʻiate kimoutolu; ʻio, ʻi he puleʻanga ko ʻeni ʻo ʻeku Tamaí ʻa ia ʻe langa hake ʻi he māmaní."
                },
                {
                    "number": 5,
                    "text": "Vakai, ko e poto ʻeni ʻiate aú; ko ia, ʻoua te mou ofo, he ʻe hoko ʻa e houa ʻa ia te u inu ai ʻa e fua ʻo e vainé fakataha mo kimoutolu ʻi he māmani, pea mo Molonai, ʻa ia kuó u fekau atu kiate kimoutolu ke fakahā ʻa e Tohi ʻa Molomoná, ʻa ia ʻoku ʻi ai ʻa hono kakato ʻo ʻeku ongoongolelei taʻengatá, ʻa ia naʻá ku tuku ki ai ʻa e ngaahi kī ʻo e lekooti ʻo e vaʻakau ʻa ʻIfalemí;"
                },
                {
                    "number": 6,
                    "text": "Pea mo ʻIlaiase foki, ʻa ia naʻá ku tuku ki ai ʻa e ngaahi kī ʻo hono fakahoko ʻa hono fakafoki mai ʻo e ngaahi meʻa kotoa pē kuo lea ʻaki ʻe he ngutu ʻo e kau palōfita māʻoniʻoni kotoa pē talu mei he kamataʻanga ʻo e māmaní, ʻo kau ki he ngaahi ʻaho fakaʻosí;"
                },
                {
                    "number": 7,
                    "text": "Kae ʻumaʻā foki mo Sione ko e foha ʻo Sakaliá, ʻa ia ko e Sakalia ko ia naʻá ne (ʻa ʻIlaiase) ʻaʻahi ki ai, ʻo ne fai ʻa e talaʻofa ki ai te ne maʻu ha foha, pea ʻe fakahingoa ia ʻaki ʻa e hingoa ko Sioné, pea ʻe fakafonu ia ʻaki ʻa e laumālie ʻo ʻIlaiasé;"
                },
                {
                    "number": 8,
                    "text": "ʻA e Sione ko ia naʻá ku fekau atu kiate kimoua, ʻa ʻeku ongo tamaioʻeiki, ko Siosefa Sāmita, ko e Siʻí, mo ʻŌliva Kautele, ke fakanofo ʻa kimoua ki he ʻuluaki lakanga fakataulaʻeiki kuó mo maʻú, koeʻuhí ke ui mo fakanofo ʻa kimoua ʻo hangē ko ʻĒloné;"
                },
                {
                    "number": 9,
                    "text": "Kae ʻumaʻā foki mo ʻIlaisiā, ʻa ia naʻá ku foaki ki ai ʻa e ngaahi kī ʻo e mālohi ke fakatafoki ʻa e loto ʻo e ngaahi tamaí ki he fānaú pea mo e loto ʻo e fānaú ki he ngaahi tamaí, koeʻuhí ke ʻoua naʻa taaʻi ʻa e māmani kotoa ʻaki ha malaʻia;"
                },
                {
                    "number": 10,
                    "text": "Kae ʻumaʻā foki mo Siosefa mo Sēkope, mo ʻAisake, mo ʻĒpalahame, ko hoʻomou ngaahi tamaí, ʻa ia ʻoku fakatolonga mai ʻiate kinautolu ʻa e ngaahi talaʻofá;"
                },
                {
                    "number": 11,
                    "text": "Kae ʻumaʻā foki mo Maikeli, pe ko ʻĀtama, ko e tamai ʻa e kakai kotoa pē, ko e pilinisi ʻo e kakai kotoa pē, ko ia naʻe ʻi muʻa ʻi muʻa ʻi he ngaahi ʻahó;"
                },
                {
                    "number": 12,
                    "text": "Kae ʻumaʻā foki mo Pita, mo Sēmisi, mo Sione, ʻa ia naʻá ku fekau atu kiate kimouá, ʻa ia naʻá ku fakanofo ai ʻa kimoua mo fakamaʻu ʻa kimoua ke hoko ko e ongo ʻaposetolo, mo e ongo fakamoʻoni makehe ki hoku hingoá, ʻo maʻu ʻa e ngaahi kī ʻo hoʻomo ngāue fakafaifekaú pea mo e ngaahi meʻa tatau mo ia naʻá ku fakahā kiate kinautolú;"
                },
                {
                    "number": 13,
                    "text": "ʻA ia naʻá ku tuku ki ai ʻa e ngaahi kī ʻo hoku puleʻangá pea mo ha kuonga ʻo e ongoongoleleí ki he ngaahi taimi fakaʻosí; pea ki he kakato ʻo e ngaahi kuongá, ʻa ia te u tānaki fakataha ai ʻa e ngaahi meʻa kotoa pē ke taha pē, ʻa e ngaahi meʻa ʻoku ʻi he langí, mo e ngaahi meʻa ʻoku ʻi he māmaní fakatouʻosi;"
                },
                {
                    "number": 14,
                    "text": "Kae ʻumaʻā foki mo kinautolu kotoa pē kuo foaki kiate au ʻe heʻeku Tamaí mei he māmaní."
                },
                {
                    "number": 15,
                    "text": "Ko ia, hiki hake homou lotó pea fiefia, pea nonoʻo homou kongalotó, pea ʻai kiate kimoutolu ʻa hoku teunga tau kakató, koeʻuhi ke mou lava ʻo kātakiʻi ʻa e ʻaho ʻo e koví, kuo mou ʻosi fai ʻa e meʻa kotoa pē, koeʻuhí ke mou lava ʻo tuʻu."
                },
                {
                    "number": 16,
                    "text": "Ko ia, ke mou tutuʻu, kuo nonoʻo homou kongalotó ʻaki ʻa e moʻoní, kuo mou ʻai ʻa e sifa-fatafata ʻo e māʻoniʻoní, pe kuo mou topuvaʻe ʻaki ʻa e teuteu ʻo e ongoongolelei ʻo e melinó, ʻa ia naʻá ku fekau atu ʻa ʻeku kau ʻāngeló ke nau ʻoatu kiate kimoutolú;"
                },
                {
                    "number": 17,
                    "text": "Pea toʻo ʻa e pā ʻo e tuí ʻa ia te mou lava ʻo tāmateʻi ʻaki ʻa ngaahi ngahau vela kotoa pē ʻa e tokotaha angakoví;"
                },
                {
                    "number": 18,
                    "text": "Pea ʻai mo e tatā ʻo e fakamoʻuí, pea mo e heletā ʻo hoku Laumālié, ʻa ia te u lilingi hifo kiate kimoutolu, pea mo ʻeku leá ʻa ia ʻoku ou fakahā kiate kimoutolú, pea ke mou loto-taha ʻi he ngaahi meʻa kotoa pē te mou kole meiate aú, pea faivelenga kae ʻoua ke u haʻu, pea ʻe toʻo hake ʻa kimoutolu, he ko e potu ʻoku ou ʻi aí te mou ʻi ai mo kimoutolu foki. ʻĒmeni."
                }
            ]
        },
        "/study/scriptures/dc-testament/dc/28": {
            "uri": "/study/scriptures/dc-testament/dc/28",
            "title": "Tokāteline mo e Ngaahi Fuakava 28",
            "data_type": "chapter",
            "chapter_name": "Vahe 28",
            "chapter_summary": [
                "1–7, ʻOku maʻu ʻe Siosefa Sāmita ʻa e ngaahi kī ʻo e ngaahi meʻa liló, pea ko ia pē tokotaha ʻokú ne maʻu ʻa e ngaahi fakahā ki he Siasí; 8–10, Kuo fekau ke ʻalu ʻa ʻŌliva Kautele ʻo malanga ki he kau Leimaná; 11–16, Naʻe kākaaʻi ʻe Sētane ʻa Hailame Peisi mo fai kiate ia ha ngaahi fakahā loi."
            ],
            "verses": [
                {
                    "number": 1,
                    "text": "Vakai, ʻoku ou pehē kiate koe, ʻe ʻŌliva, ʻe tuku kiate koe ke fanongo kiate koe ʻa e siasí ʻi he ngaahi meʻa kotoa pē te ke akonaki ʻaki kiate kinautolu ʻi he Fakafiemālié, ʻo kau ki he ngaahi fakahā mo e ngaahi fekau ʻa ia kuó u ʻoatú."
                },
                {
                    "number": 2,
                    "text": "Kae vakai, ko e moʻoni, ko e moʻoni, ʻoku ou pehē kiate koe, ʻe ʻikai ke fili ha taha ke ne maʻu ʻa e ngaahi fekau mo e ngaahi fakahā ʻi he siasi ko ʻení, tuku kehe pē ʻa ʻeku tamaioʻeiki ko Siosefa Sāmita, ko e Siʻí, he ʻokú ne maʻu ia ʻo hangē ko Mōsesé."
                },
                {
                    "number": 3,
                    "text": "Pea kuo pau ke ke talangofua ki he ngaahi meʻa te u ʻoatu kiate iá, ʻo hangē foki ko ʻĒloné, ke fakahā faivelenga ʻa e ngaahi fekaú mo e ngaahi fakahaá, ʻi he mālohi mo e mafai ki he siasí."
                },
                {
                    "number": 4,
                    "text": "Pea kapau ʻe tataki koe ʻi ha taimi ʻe he Fakafiemālié ke lea pe akonaki, pe ʻi he taimi kotoa pē ʻi hono fai ʻo ha fekau ki he siasí, te ke lava ʻo fai ia."
                },
                {
                    "number": 5,
                    "text": "Ka ʻe ʻikai te ke tohi ʻi he founga ʻo e fekau, ka ʻi he fakakaukau poto;"
                },
                {
                    "number": 6,
                    "text": "Pea ʻoua naʻá ke fekauʻi ia ʻa ia ʻoku ʻulu kiate koé, pea ʻoku ʻulu ki he siasí;"
                },
                {
                    "number": 7,
                    "text": "He kuó u foaki kiate ia ʻa e ngaahi kī ʻo e ngaahi meʻa liló pea mo e ngaahi fakahā kuo fakamaʻú, kae ʻoua ke u fili ha tokotaha kehe kiate kinautolu ke fetongi ia."
                },
                {
                    "number": 8,
                    "text": "Pea ko ʻeni, vakai, ʻoku ou pehē kiate koe, ke ke ʻalu atu ki he kau Leimaná ʻo malanga ʻaki ʻeku ongoongoleleí kiate kinautolu; pea ʻe fakatatau ki heʻenau tali ʻa hoʻo ngaahi akonakí ʻa hoʻo tuku ke fokotuʻu hoku siasí ʻi honau lotolotongá, pea te ke maʻu ʻa e ngaahi fakahā, kae ʻoua naʻa tohi ia ʻi he founga ʻo e fekau."
                },
                {
                    "number": 9,
                    "text": "Pea ko ʻeni, vakai, ʻoku ou pehē kiate koe kuo teʻeki ai ke fakahā, pea ʻoku ʻikai ke ʻiloʻi ʻe ha tangata pe ʻe langa ʻi fē ʻa e kolo ko Saioné, ka ʻe fakahā atu ia ʻamui. Vakai, ʻoku ou pehē kiate koe, ʻe tuʻu ia ʻi he ngaahi ngataʻanga fonua ofi ki he kau Leimaná."
                },
                {
                    "number": 10,
                    "text": "ʻE ʻikai te ke ʻalu mei he feituʻú ni kae ʻoua ke ʻosi ʻa e konifelenisí; pea ʻe fili ʻa ʻeku tamaioʻeiki ko Siosefá ke pule ki he konifelenisí ʻi he leʻo ʻo e konifelenisí, pea ʻilonga ha meʻa te ne fakahā kiate koé, ke ke tala ia."
                },
                {
                    "number": 11,
                    "text": "Pea ko e tahá, ke ke ʻave ʻa ho tokoua, ko Hailame Peisí, pea ke ke fakahā kiate ia ʻo ka mo ka toko ua pē, ʻoku ʻikai ke tupu meiate au ʻa e ngaahi meʻa kuó ne tohi mei he maka ná pea ʻoku kākaaʻi ia ʻe Sētane;"
                },
                {
                    "number": 12,
                    "text": "He vakai, kuo ʻikai ke tuʻutuʻuni ʻa e ngaahi meʻá ni kiate ia, pea ʻe ʻikai foki ke tuʻutuʻuni ha meʻa ki ha niʻihi ʻo e siasi ko ʻení ʻa ia ʻoku fepaki mo e ngaahi fuakava ʻo e siasí."
                },
                {
                    "number": 13,
                    "text": "He kuo pau ke fai ʻa e ngaahi meʻa kotoa pē ʻo maau, pea ʻi he felototahaʻaki ʻi he siasí, ʻi he lotu ʻo e tui."
                },
                {
                    "number": 14,
                    "text": "Pea te ke tokoni ki hono fakaleleiʻi ʻo e ngaahi meʻá ni kotoa pē, ʻo fakatatau ki he ngaahi fuakava ʻo e siasí, ki muʻa pea toki kamata hoʻo fononga atu ʻi he lotolotonga ʻo e kau Leimaná."
                },
                {
                    "number": 15,
                    "text": "Pea ʻe fakahā kiate koe mei he taimi ʻo hoʻo ʻalu atú, kae ʻoua ke hokosia ʻa e taimi ʻo hoʻo foki maí, ʻa e meʻa kuo pau ke ke faí."
                },
                {
                    "number": 16,
                    "text": "Pea kuo pau ke ke fakaava ho ngutú ʻi he taimi kotoa pē, ʻo fakahā ʻa ʻeku ongoongoleleí ʻaki ʻa e leʻo ʻo e fiefia. ʻĒmeni."
                }
            ]
        },
        "/study/scriptures/dc-testament/dc/29": {
            "uri": "/study/scriptures/dc-testament/dc/29",
            "title": "Tokāteline mo e Ngaahi Fuakava 29",
            "data_type": "chapter",
            "chapter_name": "Vahe 29",
            "chapter_summary": [
                "1–8, ʻOku tānaki ʻe Kalaisi ʻene kakai filí; 9–11, ʻOku hanga ʻe heʻene hāʻele maí ʻo kamata ʻa e Nofo Tuʻí; 12–13, ʻE fakamāuʻi ʻe he Toko Hongofulu Mā Uá ʻa ʻIsileli kotoa; 14–21, ʻE muʻomuʻa ʻa e ngaahi fakaʻilonga, ngaahi mahaki fakaʻauha, mo e ngaahi fakaʻauha ʻi he Hāʻele ʻAnga Uá; 22–28, ʻE muimui mai ʻi he Nofo Tuʻí ʻa e toetuʻú mo e fakamaau fakaʻosí; 29–35, ʻOku fakalaumālie ʻa e ngaahi meʻa kotoa pē ki he ʻEikí; 36–39, Naʻe kapusi hifo ʻa e tēvoló mo hono fuʻu kau muimuí mei he langí ke ʻahiʻahiʻi ʻa e tangatá; 40–45, ʻOku hanga ʻe he Hingá mo e Fakaleleí ʻo ʻomi ʻa e fakamoʻuí; 46–50, ʻOku huhuʻi ʻa e fānau īkí tuʻunga ʻi he Fakaleleí."
            ],
            "verses": [
                {
                    "number": 1,
                    "text": "Fanongo ki he leʻo ʻo Sīsū Kalaisí, ko homou Huhuʻí, ko e Ko Au Lahí ʻa ia kuo hanga ʻe hono toʻukupu ʻo e ʻaloʻofá ʻo fakalelei ʻa hoʻomou ngaahi angahalá;"
                },
                {
                    "number": 2,
                    "text": "ʻA ia te ne tānaki ʻa hono kakaí ʻo hangē ko hono tānaki ʻe he motuʻa moá ʻa hono fanga ʻuhikí ki hono lalo kapakaú, ʻio ʻa kinautolu kotoa pē ʻe tokanga ki hoku leʻó ʻo fakavaivaiʻi ʻa kinautolu ʻi hoku ʻaó, pea ui kiate au ʻi he fuʻu lotu lahi."
                },
                {
                    "number": 3,
                    "text": "Vakai, ko e moʻoni, ko e moʻoni, ʻoku ou pehē kiate kimoutolu, kuo fakamolemoleʻi ʻa hoʻomou ngaahi angahalá ʻi he taimi ko ʻení, ko ia ʻoku mou maʻu ʻa e ngaahi meʻá ni; kae manatu ke ʻoua naʻa mou toe fai angahala, telia naʻa hoko mai kiate kimoutolu ha ngaahi fakatuʻutāmaki."
                },
                {
                    "number": 4,
                    "text": "Ko e moʻoni, ʻoku ou pehē kiate kimoutolu kuo fili ʻa kimoutolu mei he māmaní ke fakahā ʻa ʻeku ongoongoleleí ʻaki ʻa e leʻo ʻo e fiefia, ʻo hangē ko e leʻo ʻo ha talupite."
                },
                {
                    "number": 5,
                    "text": "Hiki hake homou lotó pea fiefia, he ʻoku ou ʻi homou lotolotongá, pea ko homou taukapo au ki he Tamaí; pea ko hono finangalo leleí ke ʻoatu kiate kimoutolu ʻa e puleʻangá."
                },
                {
                    "number": 6,
                    "text": "Pea, hangē ko ia kuo tohí—Ko e meʻa kotoa pē te mou kole ʻi he tuí, pea loto-taha ʻi he lotu ʻo fakatatau ki heʻeku fekaú, te mou maʻu ia."
                },
                {
                    "number": 7,
                    "text": "Pea ʻoku ui ʻa kimoutolu ke fakahoko ʻa hono tānaki ʻo hoku kakai kuo filí; he ʻoku fanongo ʻa hoku kakai kuo filí ki hoku leʻó pea ʻikai fakafefeka honau lotó;"
                },
                {
                    "number": 8,
                    "text": "Ko ia kuo ʻalu atu ʻa e tuʻutuʻuni mei he Tamaí ke tānaki mai ʻa kinautolu ki ha potu pē ʻe taha ʻi he funga ʻo e fonua ko ʻení, ke teuteuʻi honau lotó pea ke nau mateuteu ʻi he ngaahi meʻa kotoa pē ki he ʻaho ʻo ka fekau atu ai ʻa e faingataʻá mo e fakaʻauhá ki he kau fai angahalá."
                },
                {
                    "number": 9,
                    "text": "He ʻoku ofi mai ʻa e houá pea vave mai ʻa e ʻaho ʻa ia ʻe feʻunga ai ʻa e māmaní ki he fakaʻauhá; pea ko kinautolu kotoa pē ʻoku pōlepolé mo kinautolu kotoa pē ʻoku fai angahalá te nau tatau mo e veve; pea te u tutu ʻa kinautolu ke vela ʻo ʻosi, ʻoku folofola ʻe he ʻEiki ʻo e Ngaahi Kau Taú, ke ʻoua naʻa ʻi ai ha fai angahala ʻi he māmaní;"
                },
                {
                    "number": 10,
                    "text": "He ʻoku vave mai ʻa e houá, pea ko e meʻa kuo lea ʻaki ʻe heʻeku kau ʻaposetoló kuo pau ke hoko ia; he hangē ko e meʻa naʻa nau lea ʻakí ʻe pehē pē ʻa ʻene hokó;"
                },
                {
                    "number": 11,
                    "text": "He te u fakahā au ʻe au mei he langí ʻi he mālohi mo e fuʻu nāunau lahi, fakataha mo e kakai taʻefaʻalaua ʻi aí, ʻo nofo ʻi he māʻoniʻoni fakataha mo e tangatá ʻi he māmaní ʻi ha taʻu ʻe taha afe, pea ʻe ʻikai ke tuʻu ʻa e kau angahalá."
                },
                {
                    "number": 12,
                    "text": "Pea ko e tahá, ko e moʻoni, ko e moʻoni, ʻoku ou pehē kiate kimoutolu, pea kuo ʻalu atu ia ʻi he tuʻutuʻuni pau, ʻi he finangalo ʻo e Tamaí, ko ʻeku kau ʻaposetoló, ʻa e Toko Hongofulu Mā Ua ko ia naʻe ʻiate au ʻi heʻeku ngāue fakafaifekau ʻi Selūsalemá, te nau tuʻu ʻi hoku nima toʻomataʻú ʻi he ʻaho ʻo ʻeku haʻu ʻi ha pou afi, kuo nau kofu ʻaki ʻa e ngaahi pulupulu ʻo e māʻoniʻoní, mo e ngaahi kalauni ʻi honau ʻulú, ʻi he nāunau ʻo hangē pē ko aú, ke fakamāuʻi ʻa e fale kotoa ʻo ʻIsilelí, ʻio ʻa kinautolu kotoa pē naʻa nau ʻofa ʻiate au mo tauhi ʻeku ngaahi fekaú, pea ʻikai mo ha toe taha kehe."
                },
                {
                    "number": 13,
                    "text": "He ʻe ifi ha talupite ʻo fuoloa pea leʻo-lahi foki, ʻo hangē foki ko e fai ʻi he Moʻunga ko Sainaí, pea ʻe ngalulululu ʻa e māmaní kotoa, pea te nau ʻalu atu—ʻio, ʻa e kakai pekia naʻa nau pekia ʻiate aú, ke maʻu ha kalauni ʻo e māʻoniʻoni, pea ke fakakofuʻi ʻa kinautolu, ʻo hangē pē ko aú, ke nau ʻiate au, pea ke mau taha pē."
                },
                {
                    "number": 14,
                    "text": "Kae vakai, ʻoku ou pehē kiate kimoutolu ʻe fakapoʻuli ʻa e laʻaá ki muʻa pea toki hoko mai ʻa e fuʻu ʻaho ko iá, pea ʻe liliu ʻa e māhiná ʻo toto, pea ʻe ngangana ʻa e ngaahi fetuʻú mei he langí, pea ʻe ʻi ai ʻa e ngaahi fakaʻilonga lalahi ange ʻi he langí ʻi ʻolunga pea ʻi he māmaní ʻi lalo;"
                },
                {
                    "number": 15,
                    "text": "Pea ʻe ʻi ai ʻa e tangi mo e tangilāulau ʻi he ngaahi fuʻu kakai taʻefaʻalaua ʻo e faʻahinga ʻo e tangatá;"
                },
                {
                    "number": 16,
                    "text": "Pea ʻe ʻi ai ʻa e fuʻu taufa ʻuha maka lahi ʻe tuku ke ʻalu atu ke fakaʻauha ʻa e ngaahi ngoue ʻo e māmaní."
                },
                {
                    "number": 17,
                    "text": "Pea ʻe hoko ʻo pehē, koeʻuhí ko e fai angahala ʻa e māmaní, te u tauteaʻi ai ʻa e kau fai angahalá, koeʻuhi he ʻikai te nau fakatomala; he kuo pito ʻa e ipu ʻo ʻeku ʻitá; he vakai, ʻe ʻikai fakamaʻa ʻa kinautolu ʻe hoku totó ʻo kapau ʻoku ʻikai te nau fanongo mai kiate au."
                },
                {
                    "number": 18,
                    "text": "Ko ia, ko au ko e ʻEiki ko e ʻOtuá te u fekau atu ʻa e fanga lango ki he funga ʻo e māmaní, ʻa ia te nau puke ʻa hono kakaí, pea te nau keina honau kakanó, pea ngaohi ke haʻu ʻa e fanga ʻuanga kiate kinautolu;"
                },
                {
                    "number": 19,
                    "text": "Pea ʻe taʻofi ʻa honau ʻeleló ke ʻoua naʻa nau lea fakafetau kiate au; pea ʻe ngangana ʻa honau kakanó mei honau ngaahi huí, pea mo honau ngaahi foʻi fofongá mei honau pokoʻi matá;"
                },
                {
                    "number": 20,
                    "text": "Pea ʻe hoko ʻo pehē ʻe keina ʻa kinautolu ʻo ʻosi ʻe he fanga manu ʻo e vaó pea mo e fanga manupuna ʻo e ʻataá."
                },
                {
                    "number": 21,
                    "text": "Pea ko e fuʻu siasi lahi mo fakalieliá, ʻa ia ko e feʻauaki ʻo e māmaní kotoa pē, ʻe tulaki ia ki lalo ʻaki ʻa e afi fakaʻauha, ʻo hangē ko ia kuo lea ʻaki ʻe he ngutu ʻo ʻIsikeli ko e palōfitá, ʻa ia naʻá ne lau ʻo kau ki he ngaahi meʻa ko ʻení, ʻa ia kuo teʻeki ai ke hoko kae hangē ʻoku ou moʻuí, kuo pau ke hoko ia, koeʻuhi he ʻe ʻikai ke pule ʻa e ngaahi meʻa fakalieliá."
                },
                {
                    "number": 22,
                    "text": "Pea ko e tahá, ko e moʻoni, ko e moʻoni, ʻoku ou pehē kiate kimoutolu ʻo ka ʻosi ʻa e taʻu ʻe taha afé, pea toe kamata ʻa e tangatá ke fakaʻikaiʻi ʻa honau ʻOtuá, te u toki fakatolonga leva ʻa e māmaní ʻi ha kiʻi faʻahitaʻu siʻi;"
                },
                {
                    "number": 23,
                    "text": "Pea ʻe hoko mai ʻa e ngataʻangá, pea ʻe vela ʻo ʻosi ʻa e langí mo e māmaní ʻo ʻosi atu, pea ʻe ʻi ai ʻa e langi foʻou mo e māmani foʻou."
                },
                {
                    "number": 24,
                    "text": "Koeʻuhí he ʻe mole atu ʻa e ngaahi meʻa motuʻa kotoa pē, pea ʻe hoko ʻo foʻou ʻa e ngaahi meʻa kotoa pē, ʻio ʻa e langí mo e māmaní, pea mo hono fonu kotoa ʻo iá, ʻa e tangatá mo e fanga manú fakatouʻosi, ʻa e fanga manupuna ʻo e ʻataá, pea mo e fanga ika ʻo e tahí;"
                },
                {
                    "number": 25,
                    "text": "Pea ʻe ʻikai mole ha tuʻoni louʻulu ʻe taha, pe ha momoʻi meʻa, he ko e ngāue ia ʻa hoku nimá."
                },
                {
                    "number": 26,
                    "text": "Kae vakai, ko e moʻoni ʻoku ou pehē kiate kimoutolu, ʻi he teʻeki ai ke mole atu ʻa e māmaní, ʻe ifi ʻe Maikeli, ko ʻeku ʻāngelo pulé, ʻa ʻene talupité, pea ʻe toki ʻā hake ʻa e kau pekia kotoa pē, he ʻe fakaava ʻa honau ngaahi tanuʻangá, pea te nau ʻalu atu—ʻio, ʻa kinautolu kotoa pē."
                },
                {
                    "number": 27,
                    "text": "Pea ʻe tānaki ʻa e kau māʻoniʻoní ʻi hoku nima toʻomataʻú ki he moʻui taʻengatá; pea ko e kau fai angahalá ʻi hoku nima toʻohemá te u mā ke maʻu ʻa kinautolu ko hoku kakai ʻi he ʻao ʻo e Tamaí;"
                },
                {
                    "number": 28,
                    "text": "Ko ia, te u pehē ange kiate kinautolu—ʻAlu ʻiate au, ʻa kimoutolu, ʻa e kau malaʻia, ki he afi taʻengata, ʻa ia kuo teuteu ki he tēvoló mo ʻene kau ʻāngeló."
                },
                {
                    "number": 29,
                    "text": "Pea ko ʻeni, vakai, ʻoku ou pehē kiate kimoutolu, kuo teʻeki ai ha taimi te u fakahā mei hoku ngutu ʻoʻokú ʻoku totonu ke nau foki mai, he ko e potu ʻoku ou ʻi aí ʻoku ʻikai te nau lava ʻo haʻu ki ai, he ʻoku ʻikai te nau maʻu ha mālohi."
                },
                {
                    "number": 30,
                    "text": "Kae manatu ʻoku ʻikai ke tuku ʻa ʻeku ngaahi fakamaau kotoa pē ki he tangatá; pea hangē ko e ngaahi lea kuo ʻalu atu mei hoku ngutú, ʻe pehē pē ʻa hono fakahoko iá, koeʻuhi ke muimui ʻa e muʻomuʻá, pea ko e muimuí ʻe muʻomuʻa ia ʻi he ngaahi meʻa kotoa pē kuó u fakatupu ʻi he folofola ʻa hoku mālohí, ʻa ia ko e mālohi ʻo hoku Laumālié."
                },
                {
                    "number": 31,
                    "text": "He naʻá ku fakatupu ʻa kinautolu ʻi he mālohi ʻo hoku Laumālié; ʻio, ʻa e ngaahi meʻa kotoa pē ʻoku fakalaumālié mo fakamatelie fakatouʻosi—"
                },
                {
                    "number": 32,
                    "text": "Ko e ʻuluakí naʻe fakalaumālie, ko hono uá naʻe fakamatelie, ʻa ia ko e kamataʻanga ʻo ʻeku ngāué; pea ko ʻeni foki, ko e ʻuluakí ʻe fakamatelie pea ko hono uá ʻe fakalaumālie, ʻa ia ko hono fakaʻosi ʻo ʻeku ngāué—"
                },
                {
                    "number": 33,
                    "text": "Ko ʻeku lea kiate kimoutolu koeʻuhí ke mahino fakanatula pē kiate kimoutolu; ka ʻoku ʻikai hano ngataʻanga ʻo ʻeku ngaahi ngāué kiate au, pe ko hano kamataʻanga; ka kuo tuku kiate kimoutolu koeʻuhí ke mahino kiate kimoutolu, koeʻuhí he naʻa mou kole ia meiate au pea kuo mou loto-taha."
                },
                {
                    "number": 34,
                    "text": "Ko ia, ko e moʻoni ʻoku ou pehē kiate kimoutolu, ʻoku fakalaumālie kiate au ʻa e ngaahi meʻa kotoa pē, pea ʻoku teʻeki ʻi ai ha taimi te u ʻoatu ai kiate kimoutolu ha fono ʻa ia ʻoku fakamatelie; pea ʻikai foki ki ha tangata, pe ko e fānau ʻa e tangatá; pe ko ʻĀtama, ko hoʻomou tamai, ʻa ia naʻá ku fakatupú."
                },
                {
                    "number": 35,
                    "text": "Vakai, naʻá ku tuku kiate ia ke ne fili maʻana; peá u fai kiate ia ʻa e fekau, ka naʻe ʻikai ko ha fekau fakamatelie naʻá ku fai kiate iá, he ʻoku fakalaumālie ʻa ʻeku ngaahi fekaú; ʻoku ʻikai ke fakanatula ia pe fakamatelie, pe fakakakano pe fakaesino."
                },
                {
                    "number": 36,
                    "text": "Pea naʻe hoko ʻo pehē, ko ʻĀtama, ʻi he ʻahiʻahiʻi ia ʻe he tēvoló—he vakai, naʻe ki muʻa ʻa e tēvoló ʻia ʻĀtama, he naʻá ne angatuʻu kiate au, ʻo pehē, Tuku mai kiate au ho lāngilangí, ʻa ia ko hoku mālohí; pea naʻá ne fakatafokiʻi atu foki meiate au ha vahe tolu ʻe taha ʻo e fuʻu kau tau ʻo e langí koeʻuhi ko ʻenau tauʻatāina ke filí;"
                },
                {
                    "number": 37,
                    "text": "Pea naʻe kapusi hifo ʻa kinautolu, pea naʻe pehē ʻa e ʻi ai ʻa e tēvoló mo ʻene kau ʻāngeló;"
                },
                {
                    "number": 38,
                    "text": "Pea vakai, ʻoku ʻi ai ha potu kuo teuteu maʻanautolu talu mei he kamataʻangá, pea ko e potu ko iá ko heli."
                },
                {
                    "number": 39,
                    "text": "Pea ʻoku ʻaonga ke ʻahiʻahiʻi ʻe he tēvoló ʻa e fānau ʻa e tangatá, pe ʻe ʻikai lava ke nau hoko ko e niʻihi ke fili maʻanautolu pē; he kapau ʻe ʻikai te nau maʻu ʻa e meʻa ʻoku mahí ʻe ʻikai te nau lava ʻo ʻiloʻi ʻa e meʻa melié—"
                },
                {
                    "number": 40,
                    "text": "Ko ia, naʻe hoko ʻo pehē, naʻe ʻahiʻahiʻi ʻe he tēvoló ʻa ʻĀtama, peá ne kai ʻi he fua tapú ʻo maumauʻi ʻa e fekaú, ʻo ne hoko ai ʻo moʻulaloa ki he loto ʻo e tēvoló, koeʻuhí ko ʻene tukulolo ki he ʻahiʻahí."
                },
                {
                    "number": 41,
                    "text": "Ko ia, ko au, ko e ʻEiki ko e ʻOtuá, ne u pule ke kapusi atu ia mei he Ngoue ko ʻĪtení, mei hoku ʻaó, koeʻuhi ko ʻene maumau-fonó, ʻa ia naʻá ne hoko ai ʻo mate fakalaumālie, ʻa ia ko e ʻuluaki maté, ʻio ko e mate pē ko ia ʻa ia ko e mate fakaʻosí, ʻa ia ʻoku fakalaumālie, ʻa ia ʻe tuʻutuʻuni ke hoko ki he kau fai angahalá ʻi haʻaku pehē: ʻAlu, ʻa kimoutolu ʻa e kakai malaʻia."
                },
                {
                    "number": 42,
                    "text": "Kae vakai, ʻoku ou pehē kiate kimoutolu ko au, ko e ʻEiki ko e ʻOtuá, naʻá ku tuku kia ʻĀtama mo hono hakó, ke ʻoua te nau mate ʻi he mate fakasinó kae ʻoua ko au, ko e ʻEiki ko e ʻOtuá, ke u fekau atu ha kau ʻāngelo ke fakahā kiate kinautolu ʻa e fakatomalá mo e huhuʻí, tuʻunga ʻi he tui ki he huafa ʻo hoku ʻAlo pē Taha naʻe Fakatupú."
                },
                {
                    "number": 43,
                    "text": "Pea naʻe pehē ʻa ʻeku kotofa ʻe au, ko e ʻEiki ko e ʻOtuá, ki he tangatá ʻa e ngaahi ʻaho ʻo ʻene nofo ʻahiʻahiʻí—koeʻuhí ʻi heʻene mate fakamatelié ʻe lava ke fokotuʻu hake ia ʻi he taʻe-faʻa-mate ki he moʻui taʻengatá, ʻa kinautolu kotoa pē ʻe tuí;"
                },
                {
                    "number": 44,
                    "text": "Pea ko kinautolu ʻoku ʻikai ke tui ki he malaʻia taʻengata; koeʻuhí he ʻe ʻikai lava ʻo huhuʻi ʻa kinautolu mei heʻenau hinga fakalaumālié, koeʻuhí he ʻoku ʻikai te nau fakatomala;"
                },
                {
                    "number": 45,
                    "text": "He ʻoku nau ʻofa ʻi he fakapoʻulí kae ʻikai ʻi he māmá, pea ʻoku kovi ʻa ʻenau ngaahi ngāué, pea ʻoku nau maʻu ʻenau totongí meiate ia ʻoku nau fie talangofua ki aí."
                },
                {
                    "number": 46,
                    "text": "Kae vakai, ʻoku ou pehē kiate kimoutolu, kuo huhuʻi ʻa e fānau īkí talu mei hono ʻai ʻa e tuʻunga ʻo e māmaní ʻi hoku ʻAlo pē Taha naʻe Fakatupú;"
                },
                {
                    "number": 47,
                    "text": "Ko ia, ʻoku ʻikai te nau lava ʻo fai angahala, he ʻoku ʻikai tuku kia Sētane ʻa e mafai ke ʻahiʻahiʻi ʻa e fānau īkí kae ʻoua ke nau fakaʻau ʻo feʻunga ʻi hoku ʻaó ke ʻekeʻi meiate kinautolu ʻenau ngaahi ngāué;"
                },
                {
                    "number": 48,
                    "text": "He ʻoku tuku kiate kinautolu ʻo hangē pē ko hoku lotó, ʻo fakatatau ki heʻeku faʻiteliha ʻaʻakú, koeʻuhi ke ʻekeʻi ʻa e ngaahi meʻa lalahi ʻi he nima ʻo ʻenau ngaahi tamaí."
                },
                {
                    "number": 49,
                    "text": "Pea ko e tahá, ʻoku ou pehē kiate kimoutolu, ko hai ha taha ʻoku maʻu ʻa e ʻiló kuo ʻikai te u fekau ki ai ke ne fakatomala?"
                },
                {
                    "number": 50,
                    "text": "Pea ko ia ia ʻoku ʻikai ke mahino ki ai ha meʻá, ʻoku kei ʻiate au ke fai ʻo fakatatau mo e meʻa kuo tohí. Pea ko ʻeni, ʻoku ʻikai te u fakahā mo ha toe meʻa kehe kiate kimoutolu ʻi he taimí ni. ʻĒmeni."
                }
            ]
        },
        "/study/scriptures/dc-testament/dc/30": {
            "uri": "/study/scriptures/dc-testament/dc/30",
            "title": "Tokāteline mo e Ngaahi Fuakava 30",
            "data_type": "chapter",
            "chapter_name": "Vahe 30",
            "chapter_summary": [
                "1–4, ʻOku valokiʻi ʻa Tēvita Uitemā koeʻuhi ko e ʻikai te ne ngāue faivelengá; 5–8, ʻOku fekau kia Pita Uitemā, ko e Siʻí ke ʻalu mo ʻŌliva Kautele ʻi ha ngāue fakafaifekau ki he kau Leimaná; 9–11, ʻOku ui ʻa Sione Uitemā ke ne malanga ʻaki ʻa e ongoongoleleí."
            ],
            "verses": [
                {
                    "number": 1,
                    "text": "Vakai, ʻoku ou pehē kiate koe, ʻe Tēvita, kuó ke manavahē ki he tangatá pea kuo ʻikai te ke falala kiate au ke maʻu ha ivi ʻo hangē ko ia ʻoku totonu ke ke faí."
                },
                {
                    "number": 2,
                    "text": "Ka kuo lahi ange ʻa e tokanga ʻa ho ʻatamaí ki he ngaahi meʻa ʻo e māmaní ʻi he tokanga ki he ngaahi meʻa ʻaʻakú, ʻa ia ko ho Tupuʻangá, mo e ngāue fakafaifekau ʻa ia kuo ui koe ki aí; pea kuo ʻikai te ke tokanga ki hoku Laumālié, pea mo kinautolu naʻe fokotuʻu ke nau ʻulu kiate koé, ka kuo fakalotoʻi koe ʻe kinautolu kuo ʻikai te u fekauʻí."
                },
                {
                    "number": 3,
                    "text": "Ko ia, kuo tuku koe ke ke fehuʻi pē maʻau mei hoku nimá, peá ke fakalaulauloto ki he ngaahi meʻa kuó ke maʻú."
                },
                {
                    "number": 4,
                    "text": "Pea ke hoko ʻa e fale ʻo hoʻo tamaí ko ho ʻapí, kae ʻoua ke u fai kiate koe mo ha toe ngaahi fekau kehe. Pea ke ke tokanga ki he ngāue fakafaifekau ʻi he siasí, pea ʻi he ʻao ʻo e māmaní, pea ʻi he ngaahi feituʻu takatakaí. ʻĒmeni."
                },
                {
                    "number": 5,
                    "text": "Vakai, ʻoku ou pehē kiate koe, ʻe Pita, ke mo fononga mo ho tokoua ko ʻŌlivá; he kuo hokosia ʻa e taimi ʻoku ʻaonga kiate au ke ke fakaava ho ngutú ke fakahā ʻa ʻeku ongoongoleleí; ko ia, ʻoua ʻe manavahē, ka ke tokanga ki he ngaahi lea mo e akonaki ʻa ho tokouá, ʻa ia te ne fai kiate koé."
                },
                {
                    "number": 6,
                    "text": "Pea ke ke mamahi mo ia ʻi hono ngaahi mamahi kotoa pē, ʻo hiki hake ho lotó maʻu ai pē kiate au ʻi he lotu mo e tui, koeʻuhi ke fakahaofi ia pea mo koe; he kuó u foaki kiate ia ʻa e mālohi ke langa hake hoku siasí ʻi he kau Leimaná;"
                },
                {
                    "number": 7,
                    "text": "Pea kuo ʻikai te u fili ha taha ke hoko ko hono tokoni ke māʻolunga ange ʻiate ia ʻi he siasí, ʻo kau ki he ngaahi meʻa ʻo e siasí, tuku kehe pē ʻa hono tokoua ko Siosefa Sāmita, ko e Siʻí."
                },
                {
                    "number": 8,
                    "text": "Ko ia, ke ke tokanga ki he ngaahi meʻá ni pea faivelenga ʻi he tauhi ʻeku ngaahi fekaú, pea ʻe tāpuekina koe ki he moʻui taʻengatá. ʻĒmeni."
                },
                {
                    "number": 9,
                    "text": "Vakai, ʻoku ou pehē kiate koe, ʻa ʻeku tamaioʻeiki ko Sioné, ke ke kamata ʻo fai atu mei he taimí ni ke fakahā ʻa ʻeku ongoongoleleí, ʻo hangē ko e leʻo ʻo ha talupite."
                },
                {
                    "number": 10,
                    "text": "Pea ko hoʻo ngāué ʻe fai ia ʻi he ʻapi ʻo ho tokoua ko Filipe Pulosí, pea ʻi he feituʻu ʻoku takatakai ki aí, ʻio, ʻi he feituʻu kotoa pē ʻe lava ʻo fanongo ai ʻa e kakaí kiate koé, kae ʻoua ke u fekauʻi koe ke ke ʻalu atu mei ai."
                },
                {
                    "number": 11,
                    "text": "Pea ko hoʻo ngāué kotoa ʻe fai ia ʻi Saione, ʻaki ho laumālié kotoa, ʻo fai atu ai pē mei heni; ʻio, ke ke fakaava maʻu ai pē ʻa ho ngutú ʻi heʻeku ngāué, ʻo ʻoua ʻe manavahē ki ha meʻa ʻe lava ke fai ʻe he tangatá, he ʻoku ou ʻiate koe. ʻĒmeni."
                }
            ]
        },
        "/study/scriptures/dc-testament/dc/31": {
            "uri": "/study/scriptures/dc-testament/dc/31",
            "title": "Tokāteline mo e Ngaahi Fuakava 31",
            "data_type": "chapter",
            "chapter_name": "Vahe 31",
            "chapter_summary": [
                "1–6, ʻOku ui ʻa Tōmasi B. Maasi ke malanga ʻaki ʻa e ongoongoleleí pea ʻoku fakapapauʻi ange ʻe lelei pē ʻa hono fāmilí; 7–13, ʻOku naʻinaʻi kiate ia ke ne faʻa kātaki, pea lotu maʻu pē, pea muimui ki he Fakafiemālié."
            ],
            "verses": [
                {
                    "number": 1,
                    "text": "ʻE Tōmasi, ko hoku foha, ʻokú ke monūʻia koeʻuhi ko hoʻo tui ki heʻeku ngāué."
                },
                {
                    "number": 2,
                    "text": "Vakai, kuo hoko kiate koe ʻa e ngaahi mamahi lahi koeʻuhi ko ho fāmilí; ka neongo iá, te u tāpuakiʻi koe mo ho fāmilí, ʻio, ko hoʻo fānau īkí; pea ʻoku haʻu ʻa e ʻaho te nau tui ai mo ʻiloʻi ʻa e moʻoní pea kau fakataha mo koe ʻi hoku siasí."
                },
                {
                    "number": 3,
                    "text": "Hiki hake ho lotó pea fiefia, he kuo hokosia ʻa e houa ʻo hoʻo ngāué; pea ʻe vete ange ʻa ho ʻeleló, pea te ke fakahā ʻa e ongoongo fakafiefia ʻo e fiefia lahi ki he toʻu tangatá ni."
                },
                {
                    "number": 4,
                    "text": "Te ke fakahā ʻa e ngaahi meʻa ʻa ia kuo fakahā ki heʻeku tamaioʻeiki, ko Siosefa Sāmita, ko e Siʻí. Te ke kamata ke malanga mei he taimí ni ʻo fai atu, ʻio, ke tuʻusi ʻi he ngoué ʻa ia kuo ʻosi hina ke tutú."
                },
                {
                    "number": 5,
                    "text": "Ko ia, ʻai hoʻo hele tuʻusí ʻaki ho laumālié kotoa, pea ʻoku fakamolemoleʻi kiate koe ʻa hoʻo ngaahi angahalá, pea ʻe fakaheka ki ho tuʻá ʻa e ngaahi haʻinga uite, he ʻoku taau mo e tangata ngāué ke ne maʻu ʻa ʻene totongí. Ko ia, ʻe moʻui ʻa ho fāmilí."
                },
                {
                    "number": 6,
                    "text": "Vakai, ko e moʻoni, ʻoku ou pehē kiate koe, ke ke ʻalu meiate kinautolu ʻo kiʻi fuofuoloa siʻi pē, pea fakahā ʻa ʻeku leá, pea te u teuteu ha potu moʻonautolu."
                },
                {
                    "number": 7,
                    "text": "ʻIo, te u fakaava ʻa e loto ʻo e kakaí, pea te nau tali koe. Pea te u fokotuʻu ha potu siasi ʻi ho nimá;"
                },
                {
                    "number": 8,
                    "text": "Pea ke ke fakamālohiʻi ʻa kinautolu mo teuteuʻi ʻa kinautolu ki he taimi ʻe tānaki ai ʻa kinautolú."
                },
                {
                    "number": 9,
                    "text": "Ke ke faʻa kātaki ʻi he ngaahi faingataʻá, ʻoua ʻe lea kovi kiate kinautolu ʻoku lauʻikoví. Puleʻi ho falé ʻi he angamalū, peá ke tuʻu maʻu."
                },
                {
                    "number": 10,
                    "text": "Vakai, ʻoku ou pehē kiate koe, ke ke hoko ko e tangata faitoʻo ki he siasí kae ʻikai ki he māmaní, koeʻuhí he ʻe ʻikai te nau tali koe."
                },
                {
                    "number": 11,
                    "text": "Ke ke ʻalu ʻi ho halá ki he feituʻu kotoa pē te u loto ki aí, pea ʻe fakahā kiate koe ʻe he Fakafiemālié ʻa e meʻa ke ke faí mo e potu ke ke ʻalu ki aí."
                },
                {
                    "number": 12,
                    "text": "Lotu maʻu ai pē telia naʻá ke tō ki he ʻahiʻahí pea mole ai hoʻo totongí."
                },
                {
                    "number": 13,
                    "text": "Ke ke faivelenga ʻo aʻu ki he ngataʻangá, pea vakai, te u ʻiate koe. Ko e ngaahi lea ʻeni ʻoku ʻikai mei he tangata pe kau tangata, ka ʻoku meiate au, ʻa ia ko Sīsū Kalaisi ko ho Huhuʻí, ʻi he finangalo ʻo e Tamaí. ʻĒmeni."
                }
            ]
        },
        "/study/scriptures/dc-testament/dc/32": {
            "uri": "/study/scriptures/dc-testament/dc/32",
            "title": "Tokāteline mo e Ngaahi Fuakava 32",
            "data_type": "chapter",
            "chapter_name": "Vahe 32",
            "chapter_summary": [
                "1–3, ʻOku ui ʻa Paʻale P. Pālati mo Saipa Pitasoni ke malanga ki he kau Leimaná pea ke na fononga fakataha mo ʻŌliva Kautele mo Pita Uitemā, ko e Siʻí; 4–5, Kuo pau ke na lotu ke maʻu ha ʻilo ki he ngaahi folofolá."
            ],
            "verses": [
                {
                    "number": 1,
                    "text": "Pea ko ʻeni, ko e meʻa ki heʻeku tamaioʻeiki ko Paʻale P. Pālatí, vakai, ʻoku ou pehē kiate ia ʻo hangē ʻoku ou moʻuí ʻoku ou loto ke ne fakahā ʻa ʻeku ongoongoleleí, pea ako ʻiate au, pea angavaivai mo angamalū."
                },
                {
                    "number": 2,
                    "text": "Pea ko e meʻa kuó u tuʻutuʻuni kiate iá, ke ne ʻalu mo ʻeku ongo tamaioʻeiki ko ʻŌliva Kautele mo Pita Uitemā, ko e Siʻí, ki he feituʻu maomaonganoá ʻi he lotolotonga ʻo e kau Leimaná."
                },
                {
                    "number": 3,
                    "text": "Pea ke nau ʻalu foki mo Saipa Pitasoni; pea ko au foki te u ʻalu mo kinautolu, pea te u ʻi honau lotolotongá; pea ko honau taukapo au ki he Tamaí, pea ʻe ʻikai ikunaʻi ʻa kinautolu ʻe ha meʻa."
                },
                {
                    "number": 4,
                    "text": "Pea te nau tokanga ki he meʻa ʻa ia kuo tohí, pea ʻoua naʻa nau fakangalingali tokua kuo nau maʻu mo ha toe fakahā kehe; pea ke nau lotu maʻu ai pē koeʻuhi ke u fakamatalaʻi ia ke mahino kiate kinautolu."
                },
                {
                    "number": 5,
                    "text": "Pea te nau tokanga ki he ngaahi leá ni ʻo ʻikai fakavaʻivaʻinga, pea te u tāpuakiʻi ʻa kinautolu. ʻĒmeni."
                }
            ]
        },
        "/study/scriptures/dc-testament/dc/33": {
            "uri": "/study/scriptures/dc-testament/dc/33",
            "title": "Tokāteline mo e Ngaahi Fuakava 33",
            "data_type": "chapter",
            "chapter_name": "Vahe 33",
            "chapter_summary": [
                "1–4, ʻOku ui ʻa e kau ngāue ke fakahā ʻa e ongoongoleleí ʻi he houa hono hongofulu mā tahá; 5–6, ʻOku fokotuʻu ʻa e Siasí pea ʻe tānaki mai ʻa e kakai filí; 7–10, Fakatomala, he ʻoku ofi mai ʻa e puleʻanga ʻo e langí; 11–15, ʻOku langa ʻa e Siasí ʻi he maka ʻo e ongoongoleleí; 16–18, Teuteu ki he hāʻele mai ʻa e Tangata Taʻané."
            ],
            "verses": [
                {
                    "number": 1,
                    "text": "Vakai, ʻoku ou pehē kiate kimoua, ʻa ʻeku ongo tamaioʻeiki ko ʻĒsela mo Notelopi, ke fakaava homo telingá pea tokanga ki he leʻo ʻo e ʻEikí ko homo ʻOtuá, ʻa ia ʻoku moʻui mo mālohi ʻa ʻene leá, pea māsila ange ʻi ha heletā ʻoku fakatoumata, ki hono vahevaheʻi ʻo e ngaahi hokotanga huí mo e uhó, mo e lotó mo e laumālié; pea ko e tokotaha ia ʻokú ne ʻafioʻi ʻa e ngaahi fakakaukau mo e ngaahi holi ʻo e lotó."
                },
                {
                    "number": 2,
                    "text": "He ko e moʻoni, ko e moʻoni, ʻoku ou pehē kiate kimoua ʻoku ui ʻa kimoua ke hiki hake homo leʻó ʻo hangē ko e leʻo ʻo ha talupite, ke fakahā ʻa ʻeku ongoongoleleí ki ha toʻu tangata anga-pikopiko mo paongataʻa."
                },
                {
                    "number": 3,
                    "text": "He vakai, kuo hina ʻa e ngoué ki he utu-taʻú; pea ko hono hongofulu mā taha ʻeni ʻo e houá, pea ko e fai fakaʻosi ʻeni ʻo ʻeku ui ʻo e kau ngāue ki heʻeku ngoue vainé."
                },
                {
                    "number": 4,
                    "text": "Pea kuo hoko ʻo kovi hono kotoa ʻo ʻeku ngoue vainé; pea ʻoku ʻikai ha taha ʻoku failelei tuku kehe ha tokosiʻi pē; pea ʻoku nau hē ʻi he ngaahi meʻa lahi koeʻuhi ko e ngaahi ngāue fakataulaʻeiki kākaá, koeʻuhí ʻoku ʻuli ʻenau fakakaukaú kotoa pē."
                },
                {
                    "number": 5,
                    "text": "Pea ko e moʻoni, ko e moʻoni, ʻoku ou tala kiate kimoua, kuó u fokotuʻu ʻa e siasí ni ʻo ui ia mei he feituʻu maomaonganoá."
                },
                {
                    "number": 6,
                    "text": "Pea ʻe pehē, ʻeku tānaki ʻa hoku kakai filí mei he ngaahi vahe ʻe fā ʻo e māmaní, ʻa kinautolu kotoa pē ʻe tui kiate au mo tokanga ki hoku leʻó."
                },
                {
                    "number": 7,
                    "text": "ʻIo, ko e moʻoni, ko e moʻoni, ʻoku ou pehē kiate kimoua, kuo hina ʻa e ngoué ke utu; ko ia, ke mo ʻai hoʻomo hele tuʻusí mo tuʻusi ʻaki homo mālohí, ʻatamaí, mo e iví kotoa."
                },
                {
                    "number": 8,
                    "text": "Fakaava homo ngutú pea ʻe fakafonu ia, pea te mo hoko ʻo tatau mo Nīfai ʻo e kuonga muʻá, ʻa ia naʻá ne fononga mei Selūsalema ʻi he feituʻu maomaonganoá."
                },
                {
                    "number": 9,
                    "text": "ʻIo, fakaava homo ngutú pea ʻoua ʻe taʻofi, pea ʻe hilifaki ki homo tuʻá ʻa e ngaahi haʻinga uite, he vakai, ʻoku ou ʻiate kimoua."
                },
                {
                    "number": 10,
                    "text": "ʻIo, fakaava homo ngutú pea ʻe fakafonu ia, ʻo pehē: Fakatomala, fakatomala, pea mou teuteu ʻa e hāʻeleʻanga ʻo e ʻEikí, pea fakatonutonu hono ngaahi hāʻeleʻangá; he ʻoku ofi mai ʻa e puleʻanga ʻo e langí;"
                },
                {
                    "number": 11,
                    "text": "ʻIo, fakatomala pea papitaiso, ʻa kimoutolu kotoa pē, ke fakamolemoleʻi ai hoʻomou ngaahi fai angahalá; ʻio, mou papitaiso ʻi he vai, pea ʻe hoko mai leva ʻa e papitaiso ʻaki ʻa e afi mo e Laumālie Māʻoniʻoní."
                },
                {
                    "number": 12,
                    "text": "Vakai, ko e moʻoni, ko e moʻoni, ʻoku ou pehē kiate kimoua, ko ʻeku ongoongoleleí ʻeni; pea manatuʻi kuo pau ke nau tui kiate au pe ʻe ʻikai teitei lava ʻo fakamoʻui ʻa kinautolu;"
                },
                {
                    "number": 13,
                    "text": "Pea te u langa hoku siasí ʻi he maká ni; ʻio, kuo langa ʻa kimoua ʻi he maká ni, pea kapau te mo fai atu ai pē, ʻe ʻikai ikunaʻi ʻa kimoua ʻe he ngaahi matapā ʻo helí."
                },
                {
                    "number": 14,
                    "text": "Pea ke mo manatuʻi ʻa e ngaahi tuʻutuʻuni mo e ngaahi fuakava ʻo e siasí ke tauhi ia."
                },
                {
                    "number": 15,
                    "text": "Pea ko kinautolu ʻoku maʻu ʻa e tuí ke mo fakamaʻu ʻa kinautolu ki hoku siasí, ʻi he hilifaki ʻo e nima, pea te u foaki ʻa e meʻa-foaki ʻo e Laumālie Māʻoniʻoní kiate kinautolu."
                },
                {
                    "number": 16,
                    "text": "Pea kuo ʻoatu meiate au ʻa e Tohi ʻa Molomoná mo e ngaahi folofolá ke akonakiʻi ʻaki ʻa kimoua; pea ʻoku fakaake ʻe he mālohi ʻo hoku Laumālié ʻa e ngaahi meʻa kotoa pē."
                },
                {
                    "number": 17,
                    "text": "Ko ia, ke mo tui faivelenga, ʻo lotu maʻu ai pē, pea teuteuʻi mo tutu hoʻomo māmá, pea ke ʻiate kimoua ʻa e lolo, koeʻuhí ke mo mateuteu ʻi he hāʻele mai ʻa e Tangata Taʻané—"
                },
                {
                    "number": 18,
                    "text": "He vakai, ko e moʻoni, ko e moʻoni, ʻoku ou pehē kiate kimoua, te u haʻu vave. ʻE pehē. ʻĒmeni."
                }
            ]
        },
        "/study/scriptures/dc-testament/dc/34": {
            "uri": "/study/scriptures/dc-testament/dc/34",
            "title": "Tokāteline mo e Ngaahi Fuakava 34",
            "data_type": "chapter",
            "chapter_name": "Vahe 34",
            "chapter_summary": [
                "1–4, ʻOku hoko ʻa e kau tui faivelengá ko e ngaahi foha ʻo e ʻOtuá tuʻunga ʻi he Fakaleleí; 5–9, ʻOku hanga ʻe hono malanga ʻaki ʻo e ongoongoleleí ʻo teuteu ʻa e hala ki he Hāʻele ʻAnga Uá; 10–12, ʻOku fai ʻa e kikité ʻi he mālohi ʻo e Laumālie Māʻoniʻoní."
            ],
            "verses": [
                {
                    "number": 1,
                    "text": "ʻE hoku foha ko ʻOasoni, ke ke tokanga pea fanongo mai mo vakai ki he meʻa, te u lea ʻaki ʻe au ko e ʻEiki ko e ʻOtuá kiate koé, ʻio ko Sīsū Kalaisi ko ho Huhuʻí;"
                },
                {
                    "number": 2,
                    "text": "Ko e maama mo e moʻui ʻo e māmaní, ko e maama ʻoku ulo ʻi he poʻulí pea ʻoku ʻikai maʻu ia ʻe he poʻulí;"
                },
                {
                    "number": 3,
                    "text": "ʻA ia naʻá ne ʻofa pehē ki māmani naʻá ne foaki ai ʻene moʻui ʻaʻaná, koeʻuhi ko kinautolu kotoa pē ʻe tuí te nau lava ʻo hoko ko e ngaahi foha ʻo e ʻOtuá. Ko ia, ko hoku foha koe;"
                },
                {
                    "number": 4,
                    "text": "Pea ʻokú ke monūʻia ko e meʻa ʻi hoʻo tuí;"
                },
                {
                    "number": 5,
                    "text": "Pea ʻokú ke monūʻia lahi ange koeʻuhi ko ʻeku ui koe ke ke malanga ʻaki ʻa ʻeku ongoongoleleí—"
                },
                {
                    "number": 6,
                    "text": "Ke hiki hake ho leʻó ʻo hangē ko e leʻo ʻo e talupite, ʻo fuoloa pea leʻo lahi foki, pea kalanga ʻaki ʻa e fakatomalá ki ha toʻu tangata anga-pikopiko mo paongataʻa, ʻo teuteu ʻa e hāʻeleʻanga ʻo e ʻEikí ki heʻene hāʻele ʻanga ua maí."
                },
                {
                    "number": 7,
                    "text": "He vakai, ko e moʻoni, ko e moʻoni, ʻoku ou pehē kiate koe, ʻoku vave mai ʻa e taimi te u haʻu ai ʻi he ʻao mo e mālohi mo e fuʻu nāunau lahi."
                },
                {
                    "number": 8,
                    "text": "Pea ʻe hoko ko e fuʻu ʻaho lahi ia ʻi he taimi te u haʻu aí, koeʻuhi he ʻe tetetete ʻa e ngaahi puleʻanga kotoa pē."
                },
                {
                    "number": 9,
                    "text": "Ka ʻi he teʻeki ai ke hokosia ʻa e fuʻu ʻaho lahi ko iá, ʻe fakapoʻuli ʻa e laʻaá, pea liliu ʻa e māhiná ʻo toto; pea ʻe fakafisi ʻa e ngaahi fetuʻú ke nau ulo, pea ʻe ngangana ʻa e niʻihi, pea ʻoku tatali mai ʻa e ngaahi fuʻu fakaʻauha lalahi ki he kau fai angahalá."
                },
                {
                    "number": 10,
                    "text": "Ko ia, hiki hake ho leʻó pea ʻoua ʻe taʻofi, he kuo folofola ʻa e ʻEiki ko e ʻOtuá; ko ia, ke ke kikite, pea ʻe fai ia ʻi he mālohi ʻo e Laumālie Māʻoniʻoní."
                },
                {
                    "number": 11,
                    "text": "Pea kapau te ke faivelenga, vakai, ʻoku ou ʻiate koe kae ʻoua ke u haʻu—"
                },
                {
                    "number": 12,
                    "text": "Pea ko e moʻoni, ko e moʻoni, ʻoku ou pehē kiate koe, ʻoku ou haʻu vave. Ko au ko ho ʻEikí pea mo ho Huhuʻí. ʻE pehē. ʻĒmeni."
                }
            ]
        },
        "/study/scriptures/dc-testament/dc/35": {
            "uri": "/study/scriptures/dc-testament/dc/35",
            "title": "Tokāteline mo e Ngaahi Fuakava 35",
            "data_type": "chapter",
            "chapter_name": "Vahe 35",
            "chapter_summary": [
                "1–2, Ko e founga ʻoku hoko ai ʻa e tangatá ko e ngaahi foha ʻo e ʻOtuá; 3–7, ʻOku ui ʻa Sitenei Likitoni ke fai papitaiso mo foaki ʻa e Laumālie Māʻoniʻoní; 8–12, ʻOku fakahā mai ʻa e ngaahi fakaʻilongá mo e ngaahi maná ʻi he tui; 13–16, ʻE hanga ʻe he kau tamaioʻeiki ʻa e ʻEikí ʻo haha ʻa e ngaahi puleʻangá ʻi he mālohi ʻo e Laumālié; 17–19, ʻOku maʻu ʻe Siosefa Sāmita ʻa e ngaahi kī ʻo e ngaahi meʻa liló; 20–21, ʻE matuʻuaki ʻe he kakai filí ʻa e ʻaho ʻo e hāʻele mai ʻa e ʻEikí; 22–27, ʻE fakamoʻui ʻa ʻIsileli."
            ],
            "verses": [
                {
                    "number": 1,
                    "text": "Fanongo ki he leʻo ʻo e ʻEikí ko ho ʻOtuá, ʻio ʻa e ʻĀlifá mo e ʻŌmeká, ko e kamataʻangá mo e ngataʻangá, ʻa ia ko hono hāʻeleʻangá ʻoku tatau ai pē ʻo taʻengata, ʻoku tatau ʻi he ʻaho ní ʻo hangē ko e ʻaneafí, pea taʻengata."
                },
                {
                    "number": 2,
                    "text": "Ko au Sīsū Kalaisi, ko e ʻAlo ʻo e ʻOtuá, ʻa ia naʻe kalusefai koeʻuhi ko e ngaahi angahala ʻa e māmaní, ʻio ʻa kinautolu kotoa pē ʻe tui ki hoku hingoá, koeʻuhi ke nau lava ʻo hoko ko e ngaahi foha ʻo e ʻOtuá, ʻio ʻo taha pē ʻiate au ʻo hangē ʻoku ou taha pē ʻi he Tamaí, pea hangē ʻoku taha pē ʻa e Tamaí ʻiate au, koeʻuhi ke tau taha pē."
                },
                {
                    "number": 3,
                    "text": "Vakai, ko e moʻoni, ko e moʻoni, ʻoku ou pehē ki heʻeku tamaioʻeiki ko Siteneí, kuó u vakai kiate koe mo hoʻo ngaahi ngāué. Kuó u fanongo ki hoʻo ngaahi lotú, mo teuteuʻi koe ki ha ngāue lahi ange."
                },
                {
                    "number": 4,
                    "text": "ʻOkú ke monūʻia, he te ke fai ʻa e ngaahi meʻa lalahi. Vakai, naʻe fekauʻi atu koe, ʻio ʻo hangē ko Sioné, ke teuteu ʻa e hala ki muʻa ʻiate au, pea ki muʻa ʻia ʻIlaisiā ʻa ia ʻe haʻu, pea ʻoku ʻikai te ke ʻiloʻi ia."
                },
                {
                    "number": 5,
                    "text": "Naʻá ke fai papitaiso ʻaki ʻa e vai ki he fakatomalá, ka naʻe ʻikai te nau maʻu ʻa e Laumālie Māʻoniʻoní;"
                },
                {
                    "number": 6,
                    "text": "Ka ʻoku ou fai ʻeni kiate koe ha fekau, te ke fai papitaiso ʻaki ʻa e vaí, pea te nau maʻu ʻa e Laumālie Māʻoniʻoní ʻi he hilifaki ʻo e nimá, ʻio ʻo hangē ko e kau ʻaposetolo ʻi muʻá."
                },
                {
                    "number": 7,
                    "text": "Pea ʻe hoko ʻo pehē, ʻe ʻi ai ha ngāue lahi ʻi he fonuá, ʻio ʻi he lotolotonga ʻo e kau Senitailé, koeʻuhí he ʻe fakahā ʻa ʻenau valé mo e ngaahi anga-fakalieliá ʻi he ʻao ʻo e kakai kotoa pē."
                },
                {
                    "number": 8,
                    "text": "He ko e ʻOtuá au, pea kuo ʻikai ke fakanounouʻi ʻa hoku nimá; pea te u fakahā ʻa e ngaahi mana, ngaahi fakaʻilonga, mo e ngaahi meʻa fakaofo, kiate kinautolu kotoa pē ʻoku tui ki hoku hingoá."
                },
                {
                    "number": 9,
                    "text": "Pea ʻilonga ʻa kinautolu ʻe kole ia ʻi hoku hingoá ʻi he tuí, te nau kapusi ʻa e kau tēvolo; te nau fakamoʻui ʻa e mahakí; te nau fakaʻaaki ʻa e kuí, pea mo e tulí ke fanongo, pea fakaleaʻi ʻa e noá mo e pipikí ke ʻeveʻeva."
                },
                {
                    "number": 10,
                    "text": "Pea ʻe vave mai ʻa e taimi ʻe fakahā atu ai ʻa e ngaahi fuʻu meʻa lalahi ki he fānau ʻa e tangatá;"
                },
                {
                    "number": 11,
                    "text": "Ka ʻo ka ʻikai ha tui ʻe ʻikai fakahā atu ha meʻa tuku kehe pē ʻa e ngaahi fakaʻauha ki Pāpilone, ʻa ia kuó ne ngaohi ʻa e ngaahi puleʻanga kotoa pē ke inu ʻi he uaine ʻo e houhau ʻo ʻene feʻauakí."
                },
                {
                    "number": 12,
                    "text": "Pea ʻoku ʻikai ha taha ʻoku failelei tuku kehe pē ʻa kinautolu ʻoku nau teuteu ke tali ʻa e kakato ʻo ʻeku ongoongoleleí, ʻa ia kuó u fekauʻi atu ki he toʻu tangatá ni."
                },
                {
                    "number": 13,
                    "text": "Ko ia, ʻoku ou ui ki he ngaahi meʻa vaivai ʻo e māmaní, ʻa kinautolu ʻoku taʻeako mo fehiʻanekinaʻí, ke nau haha ʻa e ngaahi puleʻangá ʻaki ʻa e mālohi ʻo hoku Laumālié;"
                },
                {
                    "number": 14,
                    "text": "Pea ʻe hoko ʻa honau nimá ko hoku nima, pea te u hoko ko honau pā mo e fakaū; pea te u nonoʻo ʻa honau kongalotó, pea te nau tau ngali tangata maʻaku; pea ʻe ʻi honau lalo vaʻe ʻa honau ngaahi filí; pea te u tuku ke tō ʻa e heletaá maʻanautolu, pea te u maluʻi ʻa kinautolu ʻaki ʻa e afi ʻo ʻeku ʻitá."
                },
                {
                    "number": 15,
                    "text": "Pea ʻe malanga ʻaki ʻa e ongoongoleleí ki he masivá mo e angamaluú, pea te nau ʻamanaki atu ki he taimi ʻo ʻeku haʻú, he ʻoku ofi mai ia—"
                },
                {
                    "number": 16,
                    "text": "Pea te nau ʻiloʻi ʻa e lea fakatātā ʻo e ʻakau ko e fikí, he naʻa mo e taimí ni kuo ofi mai ʻa e faʻahitaʻu māfaná."
                },
                {
                    "number": 17,
                    "text": "Pea kuó u fekauʻi atu hono kakato ʻo ʻeku ongoongoleleí ʻi he nima ʻo ʻeku tamaioʻeiki ko Siosefá; pea kuó u tāpuakiʻi ia ʻi heʻene vaivaí;"
                },
                {
                    "number": 18,
                    "text": "Pea kuó u ʻoange kiate ia ʻa e ngaahi kī ʻo e meʻa lilo ʻo e ngaahi meʻa ko ia kuo fakamaʻú, ʻio ʻa e ngaahi meʻa naʻe ʻi ai talu mei hono ʻai ʻa e tuʻunga ʻo e māmaní, pea mo e ngaahi meʻa ʻe hoko maí ʻo fai atu mei he taimí ni ʻo aʻu ki he taimi ʻo ʻeku haʻú, ʻo kapau te ne nofo maʻu ʻiate au, pea ka ʻikai, te u fokotuʻu ha taha kehe ʻo fetongi ia."
                },
                {
                    "number": 19,
                    "text": "Ko ia, ke ke tokangaʻi ia ke ʻoua naʻa vaivai ʻene tuí, pea ʻe foaki mai ia ʻe he Fakafiemālié, ʻa e Laumālie Māʻoniʻoní, ʻa ia ʻokú ne ʻiloʻi ʻa e ngaahi meʻa kotoa pē."
                },
                {
                    "number": 20,
                    "text": "Pea ʻoku ou tuku ha fekau kiate koe—ke ke tohi maʻana; pea ʻe foaki ʻa e ngaahi folofolá, ʻo hangē ko ia ʻoku ʻi hoku fatafata ʻoʻokú, ki hono fakamoʻuiʻi ʻo hoku kakai fili ʻoʻokú;"
                },
                {
                    "number": 21,
                    "text": "He te nau fanongo ki hoku leʻó, pea te nau mamata kiate au, pea ʻe ʻikai te nau mohe, pea te nau kātakiʻi ʻa e ʻaho ʻo ʻeku haʻú; he ʻe fakamaʻa ʻa kinautolu, ʻo hangē ko ʻeku maʻa ʻaʻakú."
                },
                {
                    "number": 22,
                    "text": "Pea ko ʻeni ʻoku ou pehē kiate koe, ke ke nofo mo ia, pea te ne fononga fakataha mo koe; ʻoua ʻe liʻaki ia, pea ko e moʻoni kuo pau ke fakamoʻoniʻi ʻa e ngaahi meʻá ni."
                },
                {
                    "number": 23,
                    "text": "Pea fakatatau ki he ʻikai te mo tohí, vakai, ʻe tuku kiate ia ke ne kikite; pea te ke malanga ʻaki ʻeku ongoongoleleí pea lau mei he kau palōfita māʻoniʻoní ke fakamoʻoniʻi ʻaki ʻene ngaahi leá, ʻo fakatatau ki hono foaki kiate iá."
                },
                {
                    "number": 24,
                    "text": "Tauhi ʻa e ngaahi fekau mo e ngaahi fuakava kotoa pē ʻokú mo haʻisia aí; pea te u pule ke ngalulululu ʻa e ngaahi langí koeʻuhi ko hoʻomo leleí, pea ʻe tetetete ʻa Sētane pea ʻe fiefia ʻa Saione ʻi he funga ʻo e ngaahi moʻungá pea tupulekina;"
                },
                {
                    "number": 25,
                    "text": "Pea ʻe fakamoʻui ʻa ʻIsileli ʻi he taimi ʻoku ou loto ki aí; pea ʻe tataki ʻa kinautolu ʻi he ngaahi kī kuó u foakí, pea ʻe ʻikai toe veuveuki ʻa kinautolu."
                },
                {
                    "number": 26,
                    "text": "Hiki hake homo lotó pea fiefia, ʻoku ofi mai homo huhuʻí,"
                },
                {
                    "number": 27,
                    "text": "ʻOua te mou ilifia, ʻe kiʻi tākanga tokosiʻi, ʻoku ʻomoutolu ʻa e puleʻangá kae ʻoua ke u haʻu. Vakai ʻoku ou haʻu vave. ʻE pehē. ʻĒmeni."
                }
            ]
        },
        "/study/scriptures/dc-testament/dc/36": {
            "uri": "/study/scriptures/dc-testament/dc/36",
            "title": "Tokāteline mo e Ngaahi Fuakava 36",
            "data_type": "chapter",
            "chapter_name": "Vahe 36",
            "chapter_summary": [
                "1–3, ʻOku hilifaki ʻe he ʻEikí ʻa hono toʻukupú kia ʻEtuate Pātilisi ʻi he nima ʻo Sitenei Likitoní; 4–8, Ko e tangata kotoa pē ʻokú ne maʻu ʻa e ongoongoleleí mo e lakanga fakataulaʻeikí ʻe ui ia ke ʻalu atu ʻo malanga."
            ],
            "verses": [
                {
                    "number": 1,
                    "text": "ʻOku folofola peheni ʻe he ʻEiki ko e ʻOtuá, ʻa e Tokotaha Māfimafi ʻo ʻIsilelí: Vakai, ʻoku ou pehē kiate koe, ʻa ʻeku tamaioʻeiki ko ʻEtuaté, ʻokú ke monūʻia, pea kuo fakamolemoleʻi ʻa hoʻo ngaahi angahalá kiate koe, pea ʻoku ui koe ke malangaʻaki ʻeku ongoongoleleí ʻo hangē ko e leʻo ʻo e talupite;"
                },
                {
                    "number": 2,
                    "text": "Pea te u hilifaki hoku nimá kiate koe ʻi he nima ʻo ʻeku tamaioʻeiki ko Sitenei Likitoní, pea te ke maʻu hoku Laumālié, ko e Laumālie Māʻoniʻoní, ʻa ia ko e Fakafiemālié, ʻa ia te ne akoʻi koe ʻi he ngaahi meʻa fakamelino ʻo e puleʻangá;"
                },
                {
                    "number": 3,
                    "text": "Pea ke ke fakahā ia ʻaki ʻa e leʻo lahi, ʻo pehē: Hōsana, ke monūʻia ʻa e huafa ʻo e ʻOtua fungani māʻolunga tahá."
                },
                {
                    "number": 4,
                    "text": "Pea ko ʻeni, ko e uí ni pea mo e fekaú ni ʻoku ou fai kiate koe ʻo kau ki he kakai kotoa pē—"
                },
                {
                    "number": 5,
                    "text": "Ko kinautolu kotoa pē ʻe haʻu ki heʻeku ongo tamaioʻeiki ko Sitenei Likitoní mo Siosefa Sāmita, ko e Siʻí, ʻo fua hake ʻa e lakangá ni mo e fekaú ni, ʻe fakanofo mo fekauʻi atu ʻa kinautolu ke malanga ʻaki ʻa e ongoongolelei taʻengatá ʻi he ngaahi puleʻangá—"
                },
                {
                    "number": 6,
                    "text": "ʻO kalanga ʻaki ʻa e fakatomalá, ʻo pehē: Mou fakahaofi ʻa kimoutolu mei he toʻu tangata angakoví ni, pea haʻu ki tuʻa mei he afí, ʻo fehiʻa foki ki he ngaahi kofu kuo likolikoʻi ʻaki ʻa e kakanó."
                },
                {
                    "number": 7,
                    "text": "Pea ʻe fai ʻa e fekaú ni ki he kau mātuʻa ʻo hoku siasí, ko e tangata kotoa pē ʻe tali ia ʻaki ʻa e loto-maʻá, ʻe ngofua ke fakanofo ia mo fekauʻi atu ia, ʻo hangē ko ia kuó u leaʻakí."
                },
                {
                    "number": 8,
                    "text": "Ko Sīsū Kalaisi au, ko e ʻAlo ʻo e ʻOtuá; ko ia, ke mou nonoʻo homou kongalotó, pea te u haʻu fakafokifā ki hoku temipalé. ʻE pehē. ʻĒmeni."
                }
            ]
        },
        "/study/scriptures/dc-testament/dc/37": {
            "uri": "/study/scriptures/dc-testament/dc/37",
            "title": "Tokāteline mo e Ngaahi Fuakava 37",
            "data_type": "chapter",
            "chapter_name": "Vahe 37",
            "chapter_summary": [
                "1–4, ʻOku ui ʻa e Kāingalotú ke nau fakataha ki ʻOhaiō."
            ],
            "verses": [
                {
                    "number": 1,
                    "text": "Vakai, ʻoku ou pehē kiate kimoua, ʻoku ʻikai ʻaonga kiate au ke mo toe liliu lea kae ʻoua ke mo ʻalu ki ʻOhaiō, pea ʻoku fai ʻení koeʻuhi ko e filí pea mo hoʻomo leleí."
                },
                {
                    "number": 2,
                    "text": "Pea ko e tahá, ʻoku ou pehē kiate kimoua ke ʻoua naʻá mo ʻalu kae ʻoua kuó mo malanga ʻaki ʻeku ongoongoleleí ʻi he ngaahi potu ko iá, mo fakamālohiʻi ʻa e siasí ʻi ha feituʻu pē ʻoku ʻi ai ia, kae tautautefito ki Kolesivili; he vakai, ʻoku nau lotu kiate au ʻi he tui lahi."
                },
                {
                    "number": 3,
                    "text": "Pea ko e tahá, ʻoku ou fai ha fekau ki he siasí, ʻoku ʻaonga kiate au ke nau fakataha hifo ki he ʻOhaiō, ki he taimi ʻe foki mai ai ʻa ʻeku tamaioʻeiki ko ʻŌliva Kautelé kiate kinautolu."
                },
                {
                    "number": 4,
                    "text": "Vakai, ko ʻeni ʻa e potó, pea tuku ke fili ʻe he tangata taki taha maʻana kae ʻoua ke u haʻu. ʻE pehē. ʻĒmeni."
                }
            ]
        },
        "/study/scriptures/dc-testament/dc/38": {
            "uri": "/study/scriptures/dc-testament/dc/38",
            "title": "Tokāteline mo e Ngaahi Fuakava 38",
            "data_type": "chapter",
            "chapter_name": "Vahe 38",
            "chapter_summary": [
                "1–6, Naʻe fakatupu ʻe Kalaisi ʻa e ngaahi meʻa kotoa pē; 7–8, ʻOkú ne ʻafio ʻi he lotolotonga ʻo hono Kāingalotú, ʻa ia ʻe vave haʻanau mamata kiate ia; 9–12, ʻOku ʻuli ʻa e kakano kotoa pē ʻi hono ʻaó; 13–22, Kuó ne taʻofi ha fonua ʻo e talaʻofá maʻa hono Kāingalotú ʻi he moʻuí ni mo e taʻengatá; 23–27, ʻOku fekau ki he Kāingalotú ke nau taha pea ke nau feʻofaʻaki ʻo taau mo e ngaahi tokoua; 28–29, ʻOku kikiteʻi ʻa e ngaahi tau; 30–33, ʻE foaki mai ki he Kāingalotú ʻa e mālohi mei ʻolunga pea ke nau ʻalu atu ʻi he ngaahi puleʻanga kotoa pē; 34–42, ʻOku fekau ki he Siasí ke nau tokangaʻi honau kau masiva mo faingataʻaʻiá, pea kumi ki he ngaahi koloa ʻo e taʻengatá."
            ],
            "verses": [
                {
                    "number": 1,
                    "text": "ʻOku folofola pehē ʻe he ʻEikí ko homou ʻOtuá, ʻa ia ko Sīsū Kalaisi, ko e Ko Au Lahí, ko e ʻĀlifá mo e ʻŌmeká, ko e kamataʻangá mo e ngataʻangá, ko ia ia naʻá ne mamata hifo ki he fuʻu ʻatā ʻo e taʻengatá pea mo e fuʻu tokolahi ʻo e kau selafimi ʻo e langí, ʻi he teʻeki ai ke ngaohi ʻa e māmaní;"
                },
                {
                    "number": 2,
                    "text": "ʻA ia ʻokú ne ʻiloʻi ʻa e ngaahi meʻa kotoa pē, he ʻoku hā mai ʻa e meʻa kotoa pē ki hoku matá;"
                },
                {
                    "number": 3,
                    "text": "Ko au ia naʻe leá, pea naʻe ngaohi ʻa e māmaní, pea naʻe tupu ʻa e ngaahi meʻa kotoa pē ʻiate au."
                },
                {
                    "number": 4,
                    "text": "Ko au ia ʻa ia naʻe ʻave ʻa e Saione ʻo ʻĪnoké ki hoku fatafata ʻoʻokú; pea ko e moʻoni, ʻoku ou pehē, ʻio mo kinautolu kotoa pē kuo nau tui ki hoku hingoá, he ko Kalaisi au, pea ʻi hoku hingoa ʻoʻokú, pea ʻi he mālohi ʻo e toto kuó u lilingí, kuó u taukapoʻi ʻa kinautolu ʻi he ʻao ʻo e Tamaí."
                },
                {
                    "number": 5,
                    "text": "Kae vakai, ko e toenga ʻo e kau fai angahalá kuó u tuku ʻi he ngaahi sēini ʻo e fakapoʻulí kae ʻoua ke hokosia ʻa e fakamaau ʻo e fuʻu ʻaho lahi, ʻa ia ʻe hoko mai ʻi he ngataʻanga ʻo e māmaní;"
                },
                {
                    "number": 6,
                    "text": "Pea ʻe pehē pē ʻeku pule ke taʻofi ʻa e kau fai angahala ʻa ia ʻe ʻikai te nau fanongo ki hoku leʻó kae fakafefeka honau lotó, pea ko e malaʻia, malaʻia, malaʻia ʻa honau ikuʻangá."
                },
                {
                    "number": 7,
                    "text": "Kae vakai, ko e moʻoni, ko e moʻoni, ʻoku ou pehē kiate kimoutolu ʻoku mamata hoku matá kiate kimoutolu. ʻOku ou ʻi homou lotolotongá pea ʻoku ʻikai te mou lava ʻo mamata kiate au;"
                },
                {
                    "number": 8,
                    "text": "Ka ʻe vave mai ʻa e ʻaho te mou mamata ai kiate au, ʻo ʻiloʻi ʻoku ou ʻi ai; he ʻe toe siʻi pē pea ʻe mavaeua ʻa e veili ʻo e fakapoʻulí, pea ko ia ia kuo ʻikai ke fakamaʻá ʻe ʻikai te ne kātakiʻi ʻa e ʻahó."
                },
                {
                    "number": 9,
                    "text": "Ko ia, nonoʻo homou kongalotó pea mou teuteu. Vakai, ʻoku ʻomoutolu ʻa e puleʻangá, pea ʻe ʻikai ke ikuna ʻe he filí."
                },
                {
                    "number": 10,
                    "text": "Ko e moʻoni, ʻoku ou pehē kiate kimoutolu, ʻoku mou maʻa, kae ʻikai ko hono kotoa; pea ʻoku ʻikai mo ha niʻihi kehe ʻoku ou fiemālie ai;"
                },
                {
                    "number": 11,
                    "text": "He kuo fakalielia ʻa e kakano kotoa pē ʻi hoku ʻaó; pea ʻoku mafola ʻa e ngaahi mālohi ʻo e fakapoʻulí ʻi he māmaní, ʻi he lotolotonga ʻo e fānau ʻa e tangatá, ʻi he ʻao ʻo hono kotoa ʻo e fuʻu tokolahi taʻefaʻalaua ʻo e langí—"
                },
                {
                    "number": 12,
                    "text": "ʻA ia ʻoku fakatupu ʻa e pule ʻa e lōngonoá, pea ʻoku mamahi hono kotoa ʻo e taʻengatá, pea ʻoku tatali ʻa e kau ʻāngeló ki he fekau mamafa ke tuʻusi hifo ʻa e māmaní, ke tānaki ʻa e ngaahi teá koeʻuhi ke tutu ia; pea vakai, ʻoku kau fakataha ʻa e filí."
                },
                {
                    "number": 13,
                    "text": "Pea ko ʻeni, ʻoku ou fakahā kiate kimoutolu ha meʻa lilo, ha meʻa ʻoku fai ʻi he ngaahi loki lilo, koeʻuhi ke fakahoko ai homou fakaʻauhá ʻo ka hokosia hono taimí, pea naʻe ʻikai te mou ʻiloʻi ia;"
                },
                {
                    "number": 14,
                    "text": "Ka ko ʻeni ʻoku ou tala ia kiate kimoutolu, pea ʻoku mou monūʻia, ʻo ʻikai koeʻuhí ko hoʻomou angahalá, pe ko homou loto-taʻetuí; he ko e moʻoni ʻoku ʻi ai hamou niʻihi ʻoku halaia ʻi hoku ʻaó, ka te u ʻaloʻofa ki homou vaivaí."
                },
                {
                    "number": 15,
                    "text": "Ko ia, ke mou mālohi ʻo fai atu mei heni; ʻoua ʻe manavahē, he ʻoku ʻomoutolu ʻa e puleʻangá."
                },
                {
                    "number": 16,
                    "text": "Pea ʻoku ou fai kiate kimoutolu ʻa e fekau, koeʻuhi ko homou fakamoʻuí, he kuó u fanongo ki hoʻomou ngaahi lotú, pea kuo lāunga ʻa e kau masivá ʻi hoku ʻaó, pea kuó u fakatupu ʻa e kau koloaʻiá, pea ʻoku ʻaʻaku ʻa e kakano kotoa pē, pea ʻoku ʻikai te u filifilimānako."
                },
                {
                    "number": 17,
                    "text": "Pea kuó u ngaohi ʻa e māmaní ke koloaʻia, pea vakai ko hoku tuʻunga vaʻé ia, ko ia, te u toe tuʻu ʻi hono fungá."
                },
                {
                    "number": 18,
                    "text": "Pea ʻoku ou ʻoatu peá u loto ke foaki kiate kimoutolu ʻa e ngaahi koloa lahi ange, ʻio ʻa e fonua ʻo e talaʻofá, ʻa e fonua ʻoku mahutafea ʻi he huʻahuhu mo e hone, ʻa ia ʻe ʻikai ke ʻi ai ha fakamalaʻia ʻo ka haʻu ʻa e ʻEikí;"
                },
                {
                    "number": 19,
                    "text": "Pea te u foaki ia kiate kimoutolu ke hoko ko e fonua ʻo homou tofiʻá, ʻo kapau te mou kumi ki ai ʻaki homou lotó kotoa."
                },
                {
                    "number": 20,
                    "text": "Pea ʻe hoko ʻeni ko ʻeku fuakava mo kimoutolu, te mou maʻu ia ke hoko ko e fonua ʻo homou tofiʻá, pea mo e tofiʻa ʻo hoʻomou fānaú ʻo taʻengata, lolotonga ʻa e kei tuʻu ʻa e māmaní, pea te mou toe maʻu ia ʻi he taʻengatá, pea ʻe ʻikai toe mole atu."
                },
                {
                    "number": 21,
                    "text": "Ka, ko e moʻoni ʻoku ou pehē kite kimoutolu ʻe hokosia ʻa e taimi ʻe ʻikai ke ʻi ai hamou tuʻi pe pule, he te u hoko au ko homou tuʻí pea tokangaʻi ʻa kimoutolu."
                },
                {
                    "number": 22,
                    "text": "Ko ia, fanongo ki hoku leʻó pea muimui ʻiate au, pea te mou hoko ko ha kakai tauʻatāina, pea ʻe ʻikai ke ʻi ai haʻamou ngaahi lao ka ko ʻeku ngaahi fonó pē ʻo kau ka haʻu, he ko au ko homou tokotaha foaki fonó, pea ko e hā ha meʻa te ne lava ʻo taʻofi ʻa hoku nimá?"
                },
                {
                    "number": 23,
                    "text": "Ka, ko e moʻoni ʻoku ou pehē kiate kimoutolu, mou feakoʻiʻaki ʻiate kimoutolu, ʻo fakatatau ki he lakanga kuó u fakanofo ʻa kimoutolu ki aí;"
                },
                {
                    "number": 24,
                    "text": "Pea tuku ke ʻofa ʻa e tangata kotoa pē ki hono tokouá ʻo hangē pē ko iá, pea ngāue ʻi he angamaʻa mo e māʻoniʻoni ʻi hoku ʻaó."
                },
                {
                    "number": 25,
                    "text": "Pea ko e tahá ʻoku ou pehē kiate kimoutolu, tuku ke ʻofa ʻa e tangata kotoa pē ki hono tokouá ʻo hangē pē ko iá."
                },
                {
                    "number": 26,
                    "text": "He ko hai ha tangata ʻiate kimoutolu ʻoku ʻi ai hano ngaahi foha ʻe toko hongofulu mā ua, pea ʻoku ʻikai te ne filifilimānako kiate kinautolu, pea ʻoku nau tauhi kiate ia ʻi he loto-talangofua, peá ne pehē ki he tokotaha: Ke ke kofu koe ʻaki ʻa e ngaahi pulupulu ʻo nofo hifo ʻi heni; pea ki he tokotaha: Ke ke kofu koe ʻaki ʻa e ngaahi kofu mahaehae ʻo nofo hifo ʻi hena–peá ne mamata ki hono ngaahi fohá ʻo ne pehē, ʻoku ou angatonu?"
                },
                {
                    "number": 27,
                    "text": "Vakai, kuó u foaki ʻeni kiate kimoutolu ko ha lea fakatātā, pea ʻoku hangē pē ko aú. ʻOku ou pehē kiate kimoutolu, ke mou taha pē; pea kapau ʻoku ʻikai te mou taha, ʻoku ʻikai ʻaʻaku ʻa kimoutolu."
                },
                {
                    "number": 28,
                    "text": "Pea ko e tahá, ʻoku ou pehē kiate kimoutolu ʻoku kumi ʻa e fili ʻi he ngaahi potu liló ki hoʻomou moʻuí."
                },
                {
                    "number": 29,
                    "text": "ʻOku mou fanongo ki he ngaahi tau ʻi he ngaahi fonua mamaʻó, pea ʻoku mou pehē ʻe vavé ni ha hoko ha ngaahi fuʻu tau lalahi ʻi he ngaahi fonua mamaʻó, ka ʻoku ʻikai te mou ʻiloʻi ʻa e loto ʻo e kakai ʻi homou fonua ʻomoutolú."
                },
                {
                    "number": 30,
                    "text": "ʻOku ou tala ʻa e ngaahi meʻá ni kiate kimoutolu koeʻuhi ko hoʻomou ngaahi lotú; ko ia, ke mou mataʻikoloa ʻaki ʻa e potó ʻi homou lotó, telia naʻa fakahā ʻe he fai angahala ʻa e tangatá ʻa e ngaahi meʻá ni kiate kimoutolu ʻaki ʻenau fai angahalá, ʻi ha founga ʻe lea ki homou telingá ʻi ha leʻo lahi ange ʻi he leʻo te ne lulululuʻi ʻa e māmaní; ka ʻo kapau te mou mateuteu, ʻe ʻikai te mou manavahē."
                },
                {
                    "number": 31,
                    "text": "Pea koeʻuhi ke mou hao mei he mālohi ʻo e filí, pea tānaki fakataha ʻa kimoutolu kiate au ko ha kakai māʻoniʻoni, taʻe-ʻi ai ha ʻila pea taʻehalaia—"
                },
                {
                    "number": 32,
                    "text": "Ko ia, ko hono ʻuhinga ʻeni naʻá ku fai ai ʻa e fekau kiate kimoutolu ke mou ʻalu ki ʻOhaioó; pea te u ʻoatu ai kiate kimoutolu ʻa ʻeku fonó; pea ʻe fakakoloaʻiaʻi ai ʻa kimoutolu ʻaki ʻa e mālohi mei ʻolunga;"
                },
                {
                    "number": 33,
                    "text": "Pea ʻe ʻalu atu mei ai, ʻa kinautolu kotoa pē te u loto ki aí ki he lotolotonga ʻo e ngaahi puleʻanga kotoa pē, pea ʻe fakahā kiate kinautolu ʻa e meʻa ke nau faí; he ʻoku ʻi ai ha ngāue lahi ʻaʻaku kuo teuteu, koeʻuhi he ʻe fakamoʻui ʻa ʻIsileli, pea te u tataki ʻa kinautolu ki he feituʻu kotoa pē te u loto ki ai, pea ʻe ʻikai taʻofi ʻe ha mālohi ʻa hoku nimá."
                },
                {
                    "number": 34,
                    "text": "Pea ko ʻeni, ʻoku ou tuku ki he siasi ʻi he ngaahi feituʻu ko ʻení ha fekau, ke fili ha kau tangata ʻe niʻihi ʻiate kinautolu, pea ke fili ʻa kinautolu ʻe he leʻo ʻo e siasí;"
                },
                {
                    "number": 35,
                    "text": "Pea ke nau tokangaʻi ʻa e masivá mo e faingataʻaʻiá, pea tokoniʻi ʻa kitautolu koeʻuhí ke ʻoua te nau faingataʻaʻia; pea fekauʻi atu ʻa kinautolu ki he feituʻu kuó u fekau kiate kinautolú;"
                },
                {
                    "number": 36,
                    "text": "Pea ʻe hoko ʻeni ko ʻenau ngāué, ke puleʻi ʻa e ngaahi meʻa ʻoku kau ki he koloa ʻa e siasí ni."
                },
                {
                    "number": 37,
                    "text": "Pea ko kinautolu ʻoku ʻi ai ʻenau ngaahi faama ʻa ia ʻoku ʻikai lava ke fakatau atú, tuku ke nau tuku ia pe nō atu ʻa e ngaahi fāmá ʻo fakatatau ki he meʻa ʻoku hā ngali lelei kiate kinautolú."
                },
                {
                    "number": 38,
                    "text": "Tokanga ke tauhi maʻu ʻa e ngaahi meʻa kotoa pē; pea ʻo ka fakakoloaʻi ʻa e tangatá ʻaki ʻa e mālohi mei ʻolunga mo fekauʻi atu ʻa kinautolu, ʻe tānaki fakataha mai ʻa e ngaahi meʻá ni kotoa pē ki he loto siasí."
                },
                {
                    "number": 39,
                    "text": "Pea kapau te mou kumi ki he ngaahi koloa ʻa ia ko e finangalo ʻo e Tamaí ke foaki kiate kimoutolú, te mou hoko ko e kakai koloaʻia taha ʻi he kakai kotoa pē, he te mou maʻu ʻa e ngaahi koloa ʻo e taʻengatá; pea ʻoku ʻaʻaku ʻa e ngaahi koloa ʻo e māmaní ke foaki; kae vakai telia ʻa e loto-hīkisiá, telia naʻa mou hoko ʻo tatau mo e kau Nīfai ʻo e kuonga muʻá."
                },
                {
                    "number": 40,
                    "text": "Pea ko e tahá, ʻoku ou pehē kiate kimoutolu, ʻoku ou fai kiate kimoutolu ha fekau, ke ʻalu atu ʻa e tangata kotoa pē, ʻa e kaumātuʻá, taulaʻeikí, akonakí mo e kāingalotú foki, ʻo ngāue ʻaki hono tūkuingatá, ʻi he ngāue ʻa hono nimá, ke teuteuʻi mo fakahoko ʻa e ngaahi meʻa ʻa ia kuó u fekaú."
                },
                {
                    "number": 41,
                    "text": "Pea tuku ke hoko hoʻomou ngaahi malangá ko e leʻo fakatokangá, ko e tangata taki taha ki hono kaungāʻapí, ʻi he angavaivai pea mo e angamalū."
                },
                {
                    "number": 42,
                    "text": "Pea ke mou ʻalu atu mei he lotolotonga ʻo e kau fai angahalá. Fakahaofi ʻa kimoutolu. Ke maʻa ʻa kimoutolu ʻoku fua ʻa e ngaahi ipu ʻa e ʻEikí. ʻE pehē. ʻĒmeni."
                }
            ]
        },
        "/study/scriptures/dc-testament/dc/39": {
            "uri": "/study/scriptures/dc-testament/dc/39",
            "title": "Tokāteline mo e Ngaahi Fuakava 39",
            "data_type": "chapter",
            "chapter_name": "Vahe 39",
            "chapter_summary": [
                "1–4, ʻOku maʻu ʻe he Kāingalotú ʻa e mālohi ke nau hoko ko e ngaahi foha ʻo e ʻOtuá; 5–6, Ko e maʻu ʻo e ongoongoleleí ko hono maʻu ia ʻo Kalaisí; 7–14, ʻOku fekau kia Sēmisi Kovili ke papitaiso pea ngāue ʻi he ngoue vaine ʻa e ʻEikí; 15–21, Ko e fatongia ʻo e kau tamaioʻeiki ʻa e ʻEikí ke malanga ʻaki ʻa e ongoongoleleí ki muʻa ʻi he Hāʻele ʻAnga Uá; 22–24, Ko kinautolu ʻoku nau tali ʻa e ongoongoleleí ʻe tānaki fakataha ʻa kinautolu ʻi he moʻuí ni mo e taʻengatá."
            ],
            "verses": [
                {
                    "number": 1,
                    "text": "Tokanga pea fanongo ki he leʻo ʻo ia ʻokú ne ʻi ai mei he taʻengatá kotoa ki he taʻengatá kotoa, ko e Ko Au Lahí, ʻio ko Sīsū Kalaisi—"
                },
                {
                    "number": 2,
                    "text": "Ko e maama mo e moʻui ʻo e māmaní; ko e maama ʻoku ulo ʻi he poʻulí pea ʻoku ʻikai maʻu ia ʻe he poʻulí;"
                },
                {
                    "number": 3,
                    "text": "Ko ia ia naʻe haʻu ʻi he vaeuaʻangamālie ʻo taimí ki hoku kakai ʻoʻokú, pea naʻe ʻikai tali au ʻe hoku kakai ʻoʻokú;"
                },
                {
                    "number": 4,
                    "text": "Ka ko kinautolu kotoa pē naʻa nau tali aú, naʻá ku foaki kiate kinautolu ʻa e mālohi ke nau hoko ko hoku ngaahi foha; pea ʻe pehē pē ʻeku foaki kiate kinautolu kotoa pē ʻe tali aú, ʻa e mālohi ke hoko ko hoku ngaahi foha."
                },
                {
                    "number": 5,
                    "text": "Pea ko e moʻoni, ko e moʻoni, ʻoku ou pehē kiate koe, ko ia ia ʻokú ne tali ʻeku ongoongoleleí ʻokú ne tali au; pea ko ia ia ʻoku ʻikai te ne tali ʻa ʻeku ongoongoleleí ʻoku ʻikai te ne tali au."
                },
                {
                    "number": 6,
                    "text": "Pea ko ʻeku ongoongoleleí ʻeni—ko e fakatomala mo e papitaiso ʻi he vaí, pea ʻe toki hoko mai ʻa e papitaiso ʻaki ʻa e afi pea mo e Laumālie Māʻoniʻoní, ʻio ko e Fakafiemālié, ʻa ia ʻokú ne fakahā ʻa e ngaahi meʻa kotoa pē, ʻo ne akoʻi ʻa e ngaahi meʻa fakamelino ʻo e puleʻangá."
                },
                {
                    "number": 7,
                    "text": "Pea ko ʻeni vakai, ʻoku ou pehē kiate koe, ʻa ʻeku tamaioʻeiki ko Sēmisí, kuó u vakai ki hoʻo ngaahi ngāué pea ʻoku ou ʻiloʻi koe."
                },
                {
                    "number": 8,
                    "text": "Pea ko e moʻoni ʻoku ou pehē kiate koe, ʻoku totonu ʻeni ʻa ho lotó ʻi hoku ʻaó ʻi he taimí ni; pea vakai, kuó u foaki ʻa e ngaahi fuʻu tāpuaki lahi ki ho ʻulú;"
                },
                {
                    "number": 9,
                    "text": "Ka neongo iá, ʻokú ke ongoʻi ha fuʻu mamahi lahi, he kuo tuʻo lahi hoʻo siʻaki au koeʻuhi ko e loto-hīkisiá pea mo e tokanga ki he māmaní."
                },
                {
                    "number": 10,
                    "text": "Kae vakai, kuo hokosia, ʻa e ngaahi ʻaho ʻo ho fakahaofí, ʻo kapau te ke tokanga ki hoku leʻó, ʻa ia ʻoku pehē kiate koe: Tuʻu hake peá ke papitaiso, pea fufulu atu ʻa hoʻo ngaahi angahalá, ʻo ui ki hoku hingoá, pea te ke maʻu ʻa hoku Laumālié, pea mo ha tāpuaki ʻoku fuʻu lahi fau ʻoku teʻeki ai te ke ʻiloʻi."
                },
                {
                    "number": 11,
                    "text": "Pea kapau te ke fai ʻeni, kuó u teuteuʻi koe ki ha ngāue lahi ange. Te ke malanga ʻaki hono kakato ʻo ʻeku ongoongoleleí, ʻa ia kuó u ʻoatu ʻi he ngaahi ʻaho fakaʻosi ko ʻení, ʻa e fuakava kuó u ʻoatu ke toe fakafoki mai ʻa hoku kakaí, ʻa ia ʻoku ʻo e fale ʻo ʻIsilelí."
                },
                {
                    "number": 12,
                    "text": "Pea ʻe hoko ʻo pehē ʻe nofoʻia ʻiate koe ʻa e mālohi ko iá; te ke maʻu ha tui lahi, pea te u ʻiate koe ʻo muʻomuʻa ʻi ho ʻaó."
                },
                {
                    "number": 13,
                    "text": "ʻOku ui koe ke ngāue ʻi heʻeku ngoue vainé, pea langa hake hoku siasí, pea ʻomai ʻa Saione, koeʻuhi ke fiefia ia ʻi he funga ʻo e ngaahi moʻungá pea tupulekina."
                },
                {
                    "number": 14,
                    "text": "Vakai, ko e moʻoni, ko e moʻoni, ʻoku ou pehē kiate koe, ʻoku ʻikai ui koé ke ke ʻalu ki he ngaahi fonua fakahahaké, ka ʻoku ui koe ke ke ʻalu ki ʻOhaiō."
                },
                {
                    "number": 15,
                    "text": "Pea kapau ʻe fakataha mai ʻa hoku siasí ʻi ʻOhaiō, kuó u tokonaki ha tāpuaki ʻo hangē ko ia ʻoku teʻeki ke ʻiloa ʻi he lotolotonga ʻo e fānau ʻa e tangatá, pea ʻe lilingi atu ia ki honau ʻulú. Pea ʻe ʻalu atu mei ai ʻa e kau tangata ki he ngaahi puleʻanga kotoa pē."
                },
                {
                    "number": 16,
                    "text": "Vakai, ko e moʻoni, ko e moʻoni, ʻoku ou pehē kiate koe, ʻoku ui kiate au ʻa e kakai ʻi ʻOhaioó ʻi he tui lahi, ʻi heʻenau ʻamanaki te u taʻofi ʻa hoku nimá ʻi he tautea ki he ngaahi puleʻangá, ka ʻe ʻikai te u lava ʻo fakafisinga ʻa ʻeku leá."
                },
                {
                    "number": 17,
                    "text": "Ko ia, ke ke kamata ngāue ʻaki ho tūkuingatá ʻo ui ʻa e kau ngāue alafalalaʻanga ki heʻeku ngoue vainé, koeʻuhi ke ʻauhani ia ko hono fai fakaʻosí."
                },
                {
                    "number": 18,
                    "text": "Pea ʻe fakatatau ki heʻenau fakatomala mo tali ʻa e kakato ʻo ʻeku ongoongolelei, mo fakamāʻoniʻoniʻi ʻa kinautolú, te u taʻofi ʻa hoku nimá ʻi he tautea."
                },
                {
                    "number": 19,
                    "text": "Ko ia, ʻalu atu, ʻo kalanga ʻaki ʻa e leʻo-lahi, ʻo pehē: ʻOku ofi mai ʻa e puleʻanga ʻo e langí; ʻo kalanga: Hōsana! ke monūʻia ʻa e huafa ʻo e ʻOtua Fungani Māʻolunga tahá."
                },
                {
                    "number": 20,
                    "text": "ʻAlu atu ʻo papitaiso ʻaki ʻa e vai, ʻo teuteu ʻa e hala ʻi hoku ʻaó ki he taimi ʻo ʻeku haʻú;"
                },
                {
                    "number": 21,
                    "text": "He ʻoku ofi mai ʻa e taimí; ʻoku ʻikai ʻiloʻi ʻe ha tangata ʻa e ʻahó pe ko e houá; ka kuo pau pē ke hoko."
                },
                {
                    "number": 22,
                    "text": "Pea ko ia ia ʻokú ne tali ʻa e ngaahi meʻa ní, ʻokú ne tali au; pea ʻe tānaki ʻa kinautolu kiate au ʻi he māmaní pea ʻi he taʻengatá."
                },
                {
                    "number": 23,
                    "text": "Pea ko e tahá, ʻe hoko ʻo pehē, ko kinautolu kotoa pē te ke papitaiso ʻaki ʻa e vaí, te ke hilifaki ho nimá kiate kinautolu, pea te nau maʻu ʻa e meʻa-foaki ʻo e Laumālie Māʻoniʻoní, pea te nau ʻamanaki atu ki he ngaahi fakaʻilonga ʻo ʻeku haʻú, pea te nau ʻiloʻi au."
                },
                {
                    "number": 24,
                    "text": "Vakai, ʻoku ou haʻu vave. ʻE pehē. ʻĒmeni."
                }
            ]
        },
        "/study/scriptures/dc-testament/dc/40": {
            "uri": "/study/scriptures/dc-testament/dc/40",
            "title": "Tokāteline mo e Ngaahi Fuakava 40",
            "data_type": "chapter",
            "chapter_name": "Vahe 40",
            "chapter_summary": [
                "1–3, ʻOku hanga ʻe he manavahē ki he fakatangá mo e ngaahi tokanga ki he māmaní ʻo fakatupu hono fakafisinga ʻo e ongoongoleleí."
            ],
            "verses": [
                {
                    "number": 1,
                    "text": "Vakai, ko e moʻoni ʻoku ou pehē kiate kimoua, naʻe totonu ʻi hoku ʻaó ʻa e loto ʻo ʻeku tamaioʻeiki ko Sēmisi Kovilí, he naʻá ne fuakava mo au ke ne talangofua ki heʻeku leá."
                },
                {
                    "number": 2,
                    "text": "Peá ne tali ʻa e leá ʻi he loto fiefia, ka naʻe ʻahiʻahiʻi leva ia ʻe Sētane; pea ko e manavahē ki he fakatangá pea mo e tokanga ki he māmaní naʻe fakatupu ʻa ʻene fakafisinga ʻa e leá."
                },
                {
                    "number": 3,
                    "text": "Ko ia, naʻá ne maumauʻi ʻa ʻeku fuakavá, pea ʻoku toe pē kiate au ke u fai kiate ia ʻo fakatatau mo e meʻa ʻoku hā ngalingali lelei kiate aú. ʻĒmeni."
                }
            ]
        },
        "/study/scriptures/dc-testament/dc/41": {
            "uri": "/study/scriptures/dc-testament/dc/41",
            "title": "Tokāteline mo e Ngaahi Fuakava 41",
            "data_type": "chapter",
            "chapter_name": "Vahe 41",
            "chapter_summary": [
                "1–3, ʻE puleʻi ʻe he kaumātuʻá ʻa e Siasí ʻi he laumālie ʻo e fakahaá; 4–6, ʻE maʻu ʻe he kau ākonga moʻoní mo nau tauhi ʻa e fono ʻa e ʻEikí; 7–12, ʻOku ui ʻa ʻEtuate Pātilisi ke hoko ko ha pīsope ki he Siasí."
            ],
            "verses": [
                {
                    "number": 1,
                    "text": "Tokanga pea fanongo, ʻa kimoutolu ʻa hoku kakaí, ʻoku folofola ʻe he ʻEikí pea mo homou ʻOtuá, ʻa kimoutolu ʻoku ou fiefia ke tāpuakiʻi ʻaki ʻa e ngaahi tāpuaki mahuʻinga taha ʻi he ngaahi tāpuaki kotoa pē, ʻa kimoutolu ʻoku fanongo mai kiate aú; pea ko kimoutolu ʻoku ʻikai ke fanongo mai kiate au, ʻa ia kuo mou lau ʻoku ʻiate kimoutolu ʻa hoku hingoá, te u fakamalaʻiaʻi ʻaki ʻa e malaʻia mamafa taha ʻi he ngaahi malaʻia kotoa pē."
                },
                {
                    "number": 2,
                    "text": "Tokanga mai, ʻa kimoutolu ʻa e kaumātuʻa ʻo hoku siasí ʻa ia kuó u uí, vakai ʻoku ou fai kiate kimoutolu ha fekau, ke mou kātoa fakataha ke felotoi ki heʻeku leá;"
                },
                {
                    "number": 3,
                    "text": "Pea te mou maʻu ʻeku fonó ʻi he lotu ʻo hoʻomou tuí, koeʻuhí ke mou ʻiloʻi ʻa e founga ki hono puleʻi ʻa hoku siasí pea ʻai ke totonu ʻa e ngaahi meʻa kotoa pē ʻi hoku ʻaó."
                },
                {
                    "number": 4,
                    "text": "Pea te u hoko ko homou pule ʻi heʻeku haʻú; pea vakai, ʻoku ou haʻu vave, peá ke mou vakai ʻoku tauhi ʻa ʻeku fonó."
                },
                {
                    "number": 5,
                    "text": "Ko ia ia ʻokú ne tali ʻeku fonó ʻo fai ki aí, ko ʻeku ākongá ia; pea ko ia ia ʻokú ne pehē ʻokú ne maʻu ia kae ʻikai fai ki aí, ʻoku ʻikai ko ʻeku ākonga ia, pea ʻe kapusi ia ki tuʻa mei homou lotolotongá;"
                },
                {
                    "number": 6,
                    "text": "He ʻoku ʻikai totonu ke foaki ʻa e ngaahi meʻa ʻoku ʻa e fānau ʻo e puleʻangá kiate kinautolu ʻoku ʻikai feʻungá, pe ki he fanga kulií, pe sī ai ʻa e ngaahi mataʻi tofé ki he fanga puaká."
                },
                {
                    "number": 7,
                    "text": "Pea ko e tahá, ʻoku totonu ke langa maʻa ʻeku tamaioʻeiki ko Siosefa Sāmita, ko e Siʻí ha fale, ʻa ia te ne nofo ai mo liliu lea."
                },
                {
                    "number": 8,
                    "text": "Pea koe tahá, ʻoku totonu ke nofo ʻa ʻeku tamaioʻeiki ko Sitenei Likitoní, ʻo fakatatau ki he meʻa ʻoku lelei kiate iá, ʻo fakatatau ki heʻene tauhi ʻeku ngaahi fekaú."
                },
                {
                    "number": 9,
                    "text": "Pea ko e tahá, kuó u ui ʻa ʻeku tamaioʻeiki ko ʻEtuate Pātilisí; pea ʻoku ou fai ha fekau, ke fili ia ʻi he leʻo ʻo e siasí, pea fakanofo ko ha pīsope ki he siasí, ke tukuange ʻene fefakatauʻakí pea fakamoleki hono taimí kotoa ʻi he ngaahi ngāue ʻa e siasí;"
                },
                {
                    "number": 10,
                    "text": "Ke tokangaʻi ʻa e ngaahi meʻa kotoa pē ʻo hangē ko ia ʻe tuʻutuʻuni kiate ia ʻi heʻeku ngaahi fonó ʻi he ʻaho ʻa ia te u ʻoatu ai iá."
                },
                {
                    "number": 11,
                    "text": "Pea ʻoku fai ʻeni koeʻuhí he ʻoku maʻa hono lotó ʻi hoku ʻaó, he ʻokú ne tatau mo Nātaniela ʻo e kuonga muʻá, ʻa ia ʻoku ʻikai ke ʻiate ia ha kākā."
                },
                {
                    "number": 12,
                    "text": "ʻOku ʻoatu ʻa e ngaahi leá ni kiate kimoutolu, pea ʻoku haohaoa ia ʻi hoku ʻaó; ko ia, tokanga ki he anga ʻo hoʻomou puke iá, koeʻuhí ʻe ʻekeʻi ia mei homou laumālié ʻi he ʻaho ʻo e fakamāú. ʻE pehē. ʻĒmeni."
                }
            ]
        },
        "/study/scriptures/dc-testament/dc/42": {
            "uri": "/study/scriptures/dc-testament/dc/42",
            "title": "Tokāteline mo e Ngaahi Fuakava 42",
            "data_type": "chapter",
            "chapter_name": "Vahe 42",
            "chapter_summary": [
                "1–10, ʻOku ui ʻa e kaumātuʻá ke malanga ʻaki ʻa e ongoongoleleí, mo papitaiso ʻa e kau uluí, mo langa hake ʻa e Siasí; 11–12, Kuo pau ke ui mo fakanofo ʻa kinautolu, pea ke malanga ʻaki ʻa e ngaahi tefitoʻi moʻoni ʻo e ongoongoleleí ʻa ia ʻoku ʻi he ngaahi folofolá; 13–17, Kuo pau ke nau akonaki mo kikite ʻi he mālohi ʻo e Laumālié; 18–29, ʻOku fekau ki he Kāingalotú ke ʻoua te nau fakapō, kaihaʻa, loi, holi kovi, tono, pe lauʻikovi ʻa e kakai kehé; 30–39, ʻOku fokotuʻu mai ʻa e ngaahi fono ki hono fakatapui ʻo e ngaahi koloá; 40–42, ʻOku fakamalaʻiaʻi ʻa e loto-hīkisiá mo e nofo noá; 43–52, ʻOku totonu ke fakamoʻui ʻa e kau mahakí ʻi he faingāué pea ʻi he tuí; 53–60, Kuo pau ke fakahā ʻa e ngaahi Folofola ʻokú ne puleʻi ʻa e Siasí ki he māmaní; 61–69, ʻOku fakahā mai ʻa e potu ʻe langa ai ʻa e Selūsalema Foʻoú mo e ngaahi meʻa lilo ʻo e puleʻangá; 70–73, ʻOku totonu ke fakaʻaongaʻi ʻa e ngaahi koloa fakatapuí ki hono tokoniʻi ʻo e kau ʻōfisa ʻo e Siasí; 74–93, ʻOku fokotuʻu mai ʻa e ngaahi fono ʻokú ne puleʻi ʻa e feʻauakí, tonó, fakapoó, kaihaʻá, mo hono vete ʻo e ngaahi angahalá."
            ],
            "verses": [
                {
                    "number": 1,
                    "text": "Tokanga mai, ʻA kimoutolu ʻa e kaumātuʻa ʻo hoku siasí, ʻa ia kuo mou kātoa fakataha ʻi hoku hingoá, ʻio ko Sīsū Kalaisi ko e ʻAlo ʻo e ʻOtua moʻuí, ko e Fakamoʻui ʻo e māmaní; koeʻuhí ko hoʻomou tui ki hoku hingoá mo tauhi ʻeku ngaahi fekaú."
                },
                {
                    "number": 2,
                    "text": "Pea ko e tahá ʻoku ou pehē kiate kimoutolu, tokanga pea fanongo mo talangofua ki he fono te u ʻoatu kiate kimoutolú."
                },
                {
                    "number": 3,
                    "text": "He ko e moʻoni ʻoku ou pehē, ko e meʻa ʻi hoʻomou fakataha ʻa kimoutolu ʻo fakatatau ki he fekau naʻá ku fai kiate kimoutolú, pea kuo mou loto taha ʻo kau ki he meʻa ʻe taha ko ʻení, pea kuo mou kole ki he Tamaí ʻi hoku hingoá, ʻe pehē hoʻomou maʻu iá."
                },
                {
                    "number": 4,
                    "text": "Vakai, ko e moʻoni ʻoku ou pehē kiate kimoutolu, ʻoku ou fai kiate kimoutolu ʻa e ʻuluaki fekau ko ʻení, ke mou ʻalu atu ʻi hoku hingoá, ʻa kimoutolu kotoa pē, tuku kehe pē ʻa ʻeku ongo tamaioʻeiki ko Siosefa Sāmita, ko e Siʻí, mo Sitenei Likitoni."
                },
                {
                    "number": 5,
                    "text": "Pea ʻoku ou fai kiate kinaua ha fekau ke na ʻalu atu ʻo kiʻi fuofuoloa siʻi, pea ʻe fakahā ʻi he mālohi ʻo e Laumālié ʻa e taimi ke na foki mai aí."
                },
                {
                    "number": 6,
                    "text": "Pea te mou ʻalu atu ʻi he mālohi ʻo hoku Laumālié, ʻo malanga ʻaki ʻeku ongoongoleleí, ʻo tautau toko ua, ʻi hoku hingoá, pea hiki hake homou leʻó ʻo hangē ko e leʻo ʻo ha talupite, pea fakahā ʻa ʻeku leá ʻo hangē ko e kau ʻāngelo ʻa e ʻOtuá."
                },
                {
                    "number": 7,
                    "text": "Pea te mou ʻalu atu ʻo papitaiso ʻaki ʻa e vai, ʻo pehē: Mou fakatomala, mou fakatomala, he ʻoku ofi mai ʻa e puleʻanga ʻo e langí."
                },
                {
                    "number": 8,
                    "text": "Pea te mou ʻalu atu mei he feituʻú ni ki he ngaahi potu fonua ʻi he feituʻu fakahihifó; pea te mou langa hake hoku siasí ʻi he potu kotoa pē ʻo fakatatau ki hoʻomou ʻiloʻi ʻa kinautolu ʻe fie tali ʻa kimoutolú—"
                },
                {
                    "number": 9,
                    "text": "Kae ʻoua ke hokosia ʻa e taimi ʻe fakahā ai kiate kimoutolu mei ʻolunga, ʻa e taimi ʻe mateuteu ai ʻa e kolo ko e Selūsalema Foʻoú, koeʻuhí ke tānaki fakataha ki ai ʻa kimoutolu, ke mou hoko ko hoku kakaí pea te u hoko ko homou ʻOtua."
                },
                {
                    "number": 10,
                    "text": "Pea ko e tahá, ʻoku ou pehē kiate kimoutolu, ʻe tuʻu ʻa ʻeku tamaioʻeiki ko ʻEtuate Pātilisí ʻi he lakanga kuó u fili ia ki aí. Pea ʻe hoko ʻo pehē, kapau te ne maumau-fono ʻe fokotuʻu ha taha kehe ke fetongi ia. ʻE pehē. ʻĒmeni."
                },
                {
                    "number": 11,
                    "text": "ʻOku ou toe pehē kiate kimoutolu, ʻe ʻikai tuku ki ha tokotaha ke ne ʻalu atu ʻo malanga ʻaki ʻeku ongoongoleleí, pe ke langa hake hoku siasí, tuku kehe ʻo kapau ʻe fakanofo ia ʻe ha taha ʻokú ne maʻu ha mafai, pea ʻoku ʻiloa ʻe he siasí ʻokú ne maʻu ha mafai pea kuo fakanofo totonu ia ʻe he kau taki ʻo e siasí."
                },
                {
                    "number": 12,
                    "text": "Pea ko e tahá, ʻe akoʻi ʻe he kaumātuʻá, kau taulaʻeikí, mo e kau akonaki ʻo e siasi ko ʻení ʻa e ngaahi tefitoʻi moʻoni ʻo ʻeku ongoongoleleí, ʻa ia ʻoku ʻi he Tohi Tapú mo e Tohi ʻa Molomoná, ʻa ia ʻoku ʻi ai ʻa hono kakato ʻo e ongoongoleleí."
                },
                {
                    "number": 13,
                    "text": "Pea te nau tauhi ʻa e ngaahi fuakava mo e ngaahi tuʻutuʻuni fakasiasí ke fai ki ai, pea ʻe hoko ʻa e ngaahi meʻá ni ko ʻenau ngaahi akonaki, ʻo fakatatau ki hono fakahinohinoʻi ʻa kinautolu ʻe he Laumālié."
                },
                {
                    "number": 14,
                    "text": "Pea ʻe foaki atu ʻa e Laumālié kiate kimoutolu ʻi he lotu ʻo e tui; pea kapau ʻe ʻikai te mou maʻu ʻa e Laumālié ʻe ʻikai te mou faiako."
                },
                {
                    "number": 15,
                    "text": "Pea te mou tokanga ke fai ʻeni kotoa, ʻo hangē ko ʻeku fekau ʻo kau ki hoʻomou faiakó, kae ʻoua ke foaki atu ʻa hono kakato ʻo ʻeku ngaahi folofolá."
                },
                {
                    "number": 16,
                    "text": "Pea ʻi hoʻomou hiki hake homou leʻó ʻi he Fakafiemālié, te mou lea mo kikite ʻo fakatatau mo e meʻa ʻoku hā ngali lelei kiate aú;"
                },
                {
                    "number": 17,
                    "text": "He, vakai, ʻoku ʻiloʻi ʻe he Fakafiemālié ʻa e ngaahi meʻa kotoa pē, pea ʻokú ne fakamoʻoni ki he Tamaí mo e ʻAló."
                },
                {
                    "number": 18,
                    "text": "Pea ko ʻeni, vakai, ʻoku ou lea ki he siasí. ʻOua naʻá ke fakapō; pea ko ia te ne fakapoó, ʻe ʻikai te ne maʻu ha fakamolemole ʻi he maama ko ʻení, pe ʻi he maama ka hoko maí."
                },
                {
                    "number": 19,
                    "text": "Pea ko e tahá, ʻoku ou pehē, ʻoua naʻá ke fakapō; ka ko ia ia te ne fakapoó ʻe mate ia."
                },
                {
                    "number": 20,
                    "text": "ʻOua naʻá ke kaihaʻa; pea ko ia ia ʻe kaihaʻa pea ʻikai te ne fakatomalá ʻe kapusi ia ki tuʻa."
                },
                {
                    "number": 21,
                    "text": "ʻOua naʻá ke loi; ko ia ia ʻe loi pea ʻikai te ne fakatomalá ʻe kapusi ia ki tuʻa."
                },
                {
                    "number": 22,
                    "text": "Ke ke ʻofa ʻi ho uaifí ʻaki ho lotó kotoa, pea pīkitai kiate ia kae ʻikai ki ha toe taha kehe."
                },
                {
                    "number": 23,
                    "text": "Pea ko ia ia te ne fakasio ki ha fefine ke holi ki aí te ne fakaʻikaiʻi ʻa e tuí, pea ʻe ʻikai te ne maʻu ʻa e Laumālié; pea kapau ʻe ʻikai te ne fakatomala ʻe kapusi ia ki tuʻa."
                },
                {
                    "number": 24,
                    "text": "ʻOua naʻá ke tono; pea ko ia ia ʻe tono, pea ʻikai fakatomalá, ʻe kapusi ia ki tuʻa."
                },
                {
                    "number": 25,
                    "text": "Ka ko ia ia kuó ne tono peá ne fakatomala ʻaki hono lotó kotoa ʻo ne liʻaki ia, pea ʻikai te ne toe fai iá, ke mou fakamolemoleʻi ia;"
                },
                {
                    "number": 26,
                    "text": "Ka ʻo kapau te ne toe fai ia, ʻe ʻikai fakamolemoleʻi ia, ka ʻe kapusi ia ki tuʻa."
                },
                {
                    "number": 27,
                    "text": "ʻOua naʻá ke lauʻikoviʻi ʻa ho kaungāʻapí, pe fai ha kovi kiate ia."
                },
                {
                    "number": 28,
                    "text": "ʻOku mou ʻiloʻi ʻoku fakahā ʻi heʻeku ngaahi folofolá ʻa ʻeku ngaahi fono ki he ngaahi meʻa ko ʻení; ko ia ia te ne fai angahala pea ʻikai fakatomalá ʻe kapusi ia ki tuʻa."
                },
                {
                    "number": 29,
                    "text": "Kapau ʻoku mou ʻofa kiate au, te mou tauhi kiate au mo tauhi ʻeku ngaahi fekau kotoa pē."
                },
                {
                    "number": 30,
                    "text": "Pea vakai, ke mou manatuʻi ʻa e masivá, pea fakatapui mei hoʻomou ngaahi koloá ko honau tauhi, ʻa ia te mou foaki kiate kinautolu, ʻaki ha fuakava pea mo ha tohi aleapau ʻa ia ʻe ʻikai lava ʻo maumauʻi."
                },
                {
                    "number": 31,
                    "text": "Pea ko e meʻa ʻi hoʻomou foaki mei hoʻomou ngaahi koloá ki he masivá, ko hoʻomou fai ia kiate aú; pea ʻe tuku ia ʻi he ʻao ʻo e pīsope ʻo hoku siasí pea mo hono ongo tokoní, ʻa e kaumātuʻa ʻe toko ua, pe ongo taulaʻeiki lahi, ʻa ia te ne fili, pe kuó ne fili mo vaheʻi ki he ngāue ko iá."
                },
                {
                    "number": 32,
                    "text": "Pea ʻe hoko ʻo pehē, ʻi he hili hono tuku ia ʻi he ʻao ʻo e pīsope ʻo hoku siasí, pea ʻi he hili ʻene maʻu ʻa e ngaahi fakamoʻoni ko ʻení ʻo kau ki he fakatapui ʻo e ngaahi koloa ʻo hoku siasí, ʻe ʻikai lava ʻo toʻo ia mei he siasí, ʻo fehoanaki mo ʻeku ngaahi fekaú, ʻe fokotuʻu ʻa e tangata taki taha ko hono fatongia ke fai ha fakamatala kiate au, ko ha tauhi ki heʻene koloa ʻaʻaná, pe ko e meʻa kuó ne maʻu ʻi he fakatapuí, ʻa e meʻa kotoa pē ʻe feʻunga kiate ia mo hono fāmilí."
                },
                {
                    "number": 33,
                    "text": "Pea ko e tahá, kapau ʻe ʻi ai ha ngaahi koloa ʻi he nima ʻo e siasí, pe ko ha niʻihi ʻoku kau ki ai, ʻa ia ʻoku lahi ange ʻi he meʻa ʻoku ʻaonga ke tauhi ʻaki ʻa kinautolu hili ʻa e ʻuluaki fakatapui ko ʻení, ʻa ia ko ha toenga ke fakatapui ki he pīsopé, ʻe tauhi ia ke foaki kiate kinautolu ʻoku ʻikai haʻanau meʻá, mei he taimi ki he taimi, koeʻuhi ke lava ke foaki ʻo feʻunga ki he tangata kotoa pē ʻoku masivá pea maʻu ʻo fakatatau ki heʻenau ngaahi fiemaʻú."
                },
                {
                    "number": 34,
                    "text": "Ko ia, ʻe tauhi ʻa e toengá ʻi hoku fale tukuʻanga koloá, ke foaki ki he masivá mo e faingataʻaʻiá, ʻo fakatatau ki he meʻa ʻe tuʻutuʻuni ʻe he fakataha alēlea māʻolunga ʻo e siasí, mo e pīsopé mo ʻene fakataha alēleá;"
                },
                {
                    "number": 35,
                    "text": "Pea fakataumuʻa ki hono fakatau mai ʻaki ha ngaahi konga kelekele ke ʻaonga ki he siasí, mo e langa hake ha ngaahi fale ʻo e lotu, mo e langa hake ʻo e Selūsalema Foʻoú ʻa ia ʻe toki fakahā mai ʻamui—"
                },
                {
                    "number": 36,
                    "text": "Koeʻuhí ke tānaki fakataha ʻa hoku kakai ʻo e fuakavá ʻi he ʻaho ʻa ia te u haʻu ai ki hoku temipalé. Pea ʻoku ou fai ʻeni koeʻuhí ko hono fakamoʻui ʻo hoku kakaí."
                },
                {
                    "number": 37,
                    "text": "Pea ʻe hoko ʻo pehē, ko ia ia ʻoku fai angahala pea ʻikai fakatomalá ʻe kapusi ia ki tuʻa mei he siasí, pea ʻe ʻikai te ne toe maʻu ʻa e meʻa kuó ne fakatapui ki he masiva mo e faingataʻaʻia ʻo hoku siasí, ʻa ia ko hono ʻai ʻe tahá, kiate au—"
                },
                {
                    "number": 38,
                    "text": "He ko e meʻa ʻi hoʻomou fai ia ki ha taha ʻoku kihiʻi siʻi hifo ʻiate kinautolu ní, ko hoʻomou fai ia kiate aú."
                },
                {
                    "number": 39,
                    "text": "He ʻe hoko ʻo pehē ʻe fakamoʻoniʻi ʻa e meʻa naʻá ku lea ʻaki ʻi he ngutu ʻo ʻeku kau palōfitá; he te u fakatapui mei he ngaahi koloa ʻa kinautolu ʻe tali ʻeku ongoongoleleí ʻi he lotolotonga ʻo e kau Senitailé ki he masiva ʻo hoku kakaí ʻa ia ʻoku ʻo e fale ʻo ʻIsilelí."
                },
                {
                    "number": 40,
                    "text": "Pea ko e tahá, ʻoua naʻa mou pōlepole ʻi homou lotó; tuku ke taʻe-masani ʻa homou ngaahi kofu kotoa pē, pea ko honau fakaʻofoʻofá ko e fakaʻofoʻofa ia ʻo e ngāue ʻa homou nima ʻomoutolú;"
                },
                {
                    "number": 41,
                    "text": "Pea tuku ke fai ʻa e ngaahi meʻa kotoa pē ʻi he maʻa ʻi hoku ʻaó."
                },
                {
                    "number": 42,
                    "text": "ʻOua naʻa mou nofo noa; he ko ia ia ʻoku fakapikopikó ʻe ʻikai ke kai ʻe ia ʻa e mā pe tui ʻa e ngaahi kofu ʻo e tangata ngāué."
                },
                {
                    "number": 43,
                    "text": "Pea ʻilonga ha taha ʻiate kimoutolu ʻoku puke, pea ʻikai te nau maʻu ʻa e tui ke fakamoʻui ʻa kinautolú, ka ʻoku nau tui peé, ʻe fafangaʻi ʻa kinautolu ʻi he tauhi angaʻofa lahi ʻaki ʻa e ngaahi ʻakau iiki mo e meʻakai vaivai, pea ʻe fai ia ʻo ʻikai ʻe he nima ʻo ha fili."
                },
                {
                    "number": 44,
                    "text": "Pea ʻe ui ʻa e kaumātuʻa ʻo e siasí, ʻa e toko ua pe tokolahi ange, pea te nau lotua mo hilifaki honau nimá kiate kinautolu ʻi hoku hingoá; pea kapau te nau mate te nau mate kiate au, pea kapau te nau moʻui te nau moʻui kiate au."
                },
                {
                    "number": 45,
                    "text": "Ke mou nofo fakataha ʻi he ʻofa, ʻo aʻu ki hoʻomou tangi koeʻuhi ko e mole ʻa kinautolu ʻoku maté, kae lahi ange koeʻuhi ko kinautolu ʻoku ʻikai ke ʻi ai haʻanau ʻamanaki lelei ki ha toetuʻu nāunauʻiá."
                },
                {
                    "number": 46,
                    "text": "Pea ʻe hoko ʻo pehē ko kinautolu ʻe mate ʻiate aú ʻe ʻikai te nau ongoʻi ʻa e maté, koeʻuhí ʻe melie ia kiate kinautolu;"
                },
                {
                    "number": 47,
                    "text": "Pea ko kinautolu ʻe ʻikai mate ʻiate aú, ʻe malaʻia kiate kinautolu, koeʻuhí ʻe kona ʻenau maté."
                },
                {
                    "number": 48,
                    "text": "Pea ko e tahá, ʻe hoko ʻo pehē ko ia ia ʻokú ne maʻu ʻa e tui kiate au ke fakamoʻui ia pea kuo ʻikai tuʻutuʻuni ke ne maté, ʻe fakamoʻui ia."
                },
                {
                    "number": 49,
                    "text": "Ko ia ia ʻokú ne maʻu ʻa e tui ke mamatá te ne mamata."
                },
                {
                    "number": 50,
                    "text": "Ko ia ia ʻokú ne maʻu ʻa e tui ke fanongó te ne fanongo."
                },
                {
                    "number": 51,
                    "text": "Ko e ketu ʻokú ne maʻu ʻa e tui ke hopó te ne hopo."
                },
                {
                    "number": 52,
                    "text": "Pea ko kinautolu ʻoku ʻikai te nau maʻu ʻa e tui ke fai ʻa e ngaahi meʻá ni, ka ʻoku nau tui kiate aú, ʻoku nau maʻu ʻa e mālohi ke hoko ko hoku ngaahi foha; pea ʻe fakatatau ki he ʻikai te nau maumauʻi ʻeku ngaahi fonó ʻa hoʻomou kātakiʻi ʻa honau ngaahi vaivaí."
                },
                {
                    "number": 53,
                    "text": "Ke ke tuʻu ʻi he tuʻunga ʻo ho lakanga tauhí."
                },
                {
                    "number": 54,
                    "text": "ʻOua naʻá ke toʻo ʻa e kofu ʻo ho tokouá; ke ke totongi ki he meʻa te ke maʻu mei ho tokouá."
                },
                {
                    "number": 55,
                    "text": "Pea kapau te ke maʻu ha meʻa ʻoku lahi ange ʻi he meʻa ʻe tauhi ʻaki koé, ke ke ʻoatu ia ki hoku fale tukuʻanga koloá, koeʻuhí ke fai ʻa e ngaahi meʻa kotoa pē ʻo fakatatau ki he meʻa kuó u leaʻakí."
                },
                {
                    "number": 56,
                    "text": "Ke mou kole, pea ʻe foaki atu ʻa ʻeku ngaahi folofolá ʻo hangē ko e meʻa kuó u tuʻutuʻuní, pea ʻe maluʻi ia ke lelei;"
                },
                {
                    "number": 57,
                    "text": "Pea ʻoku ʻaonga ke ke fakalongolongo pē ʻo kau ki ai, pea ʻoua ʻe akonaki ʻaki ia kae ʻoua ke mou maʻu ʻa hono kakató."
                },
                {
                    "number": 58,
                    "text": "Pea ʻoku ou fai kiate koe ha fekau ke ke toki akonaki ʻaki ia ki he kakai kotoa pē; he ʻe akonaki ʻaki ia ki he ngaahi puleʻanga, ngaahi faʻahinga, ngaahi lea mo e kakai kotoa pē."
                },
                {
                    "number": 59,
                    "text": "Ke ke maʻu ʻa e ngaahi meʻa kuó ke maʻú, ʻa ia kuo foaki kiate koe ʻi heʻeku ngaahi folofolá ke hoko ko ha fono, ke hoko ko ʻeku fono ke puleʻi ʻaki ʻa hoku siasí;"
                },
                {
                    "number": 60,
                    "text": "Pea ko ia ia te ne fai ʻo fakatatau ki he ngaahi meʻa ní, ʻe fakamoʻui ia, pea ko ia ia ʻe ʻikai te ne fai ki aí, ʻe fakamalaʻiaʻi ia ʻo kapau te ne fai pehē atu ai pē."
                },
                {
                    "number": 61,
                    "text": "Kapau te ke kole, te ke maʻu ha fakahā hoko mo e fakahā, pea mo ha ʻilo hoko mo e ʻilo, koeʻuhí ke ke ʻiloʻi ʻa e ngaahi meʻa liló mo e ngaahi meʻa fakamelinó—ʻa e meʻa ʻoku ʻomi ʻa e fiefiá, ʻa e meʻa ko ia ʻoku ʻomi ʻa e moʻui taʻengatá."
                },
                {
                    "number": 62,
                    "text": "Ke ke kole, pea ʻe fakahā kiate koe ʻi hoku taimi totonu pē ʻoʻokú ʻa e feituʻu ʻe langa ai ʻa e Selūsalema Foʻoú."
                },
                {
                    "number": 63,
                    "text": "Pea vakai, ʻe hoko ʻo pehē ʻe fekauʻi atu ʻa ʻeku kau tamaioʻeikí ki he hahaké pea ki he hihifó, pea ki he tokelaú pea ki he tongá."
                },
                {
                    "number": 64,
                    "text": "Pea naʻa mo e taimí ni, tuku ia ʻoku ʻalu ki he hahaké ke ne akoʻi ʻa kinautolu ʻe uluí ke nau hola ki he hihifó, pea ke fai ʻeni koeʻuhí ko e meʻa ʻe hoko ki he māmaní, pea mo e ngaahi kautaha fufuú."
                },
                {
                    "number": 65,
                    "text": "Vakai, ke ke tauhi ʻa e ngaahi meʻá ni kotoa, pea ʻe lahi ʻa hoʻo totongí; he ʻoku tuku kiate koe ke ke ʻiloʻi ʻa e ngaahi meʻa lilo ʻo e puleʻangá, ka ʻoku ʻikai tuku ia ke ʻiloʻi ʻe he māmaní."
                },
                {
                    "number": 66,
                    "text": "Ke mou tauhi ʻa e ngaahi fono kuo mou maʻú pea faivelenga."
                },
                {
                    "number": 67,
                    "text": "Pea te mou maʻu ʻamui ʻa e ngaahi fuakava fakasiasi, ʻa ia ʻe feʻunga ke fokotuʻu maʻu ʻa kimoutolu ʻi heni pea ʻi he Selūsalema Foʻoú foki."
                },
                {
                    "number": 68,
                    "text": "Ko ia, ko ia ia ʻoku masiva ʻi he potó, tuku ke ne kole kiate au, pea te u foaki kiate ia ʻo lahi pea ʻikai valokiʻi ia."
                },
                {
                    "number": 69,
                    "text": "Hiki hake homou lotó ʻo fiefia, he kuo foaki kiate kimoutolu ʻa e puleʻangá, pe ʻi hono ʻai ʻe tahá, ko e ngaahi kī ʻo e siasí. ʻE pehē. ʻĒmeni."
                },
                {
                    "number": 70,
                    "text": "ʻE maʻu ʻe he kau taulaʻeikí mo e kau akonakí ʻa honau ngaahi lakanga tauhí, ʻo hangē foki ko e kāingalotú."
                },
                {
                    "number": 71,
                    "text": "Pea ko e ongo kaumātuʻa pe taulaʻeiki lahi ʻa ia kuo fili ke tokoni ki he pīsopé ʻi he lakanga ʻo e ongo tokoní ʻi he ngaahi meʻa kotoa pē, ʻe tauhi hona ongo fāmilí ʻaki ʻa e ngaahi koloa kuo fakatapui ki he pīsopé, koeʻuhi ko e lelei ʻa e kakai masivá, pea ki he ngaahi taumuʻa kehe foki, ʻo hangē ko ia kuo lau ki ai ki muʻá;"
                },
                {
                    "number": 72,
                    "text": "Pe te na maʻu ʻa e totongi totonu ki heʻena ngaahi ngāue kotoa pē, pe ko ha lakanga tauhi pe ha meʻa kehe, ʻo hangē ko e meʻa ʻe pehē ʻoku lelei tahá pe ʻe aleaʻi ʻe he ongo tokoní pea mo e pīsopé."
                },
                {
                    "number": 73,
                    "text": "Pea ʻe maʻu foki ʻe he pīsopé, ʻa hono tauhí, pe ko e totongi totonu ki heʻene ngaahi ngāue kotoa pē ʻi he siasí."
                },
                {
                    "number": 74,
                    "text": "Vakai, ko e moʻoni ʻoku ou pehē kiate kimoutolu, ʻilonga ha niʻihi ʻiate kimoutolu kuo tukuange honau ngaahi malí koeʻuhi ko e feʻauakí, pe ʻi hono ʻai ʻe tahá, kapau te nau fakamoʻoni ʻi homou ʻaó ʻi he loto-fakatōkilalo kotoa ʻoku moʻoni ia, ʻoua naʻa mou kapusi ʻa kinautolu ki tuʻa meiate kimoutolu;"
                },
                {
                    "number": 75,
                    "text": "Ka ʻo kapau te mou ʻiloʻi kuo liʻaki ʻe ha niʻihi ʻa honau malí koeʻuhi ko e tono, ka ko kinautolu kuo nau fakatupu ʻa e tonó, pea ʻoku kei moʻui ʻa honau malí, ʻe kapusi ʻa kinautolu ki tuʻa meiate kimoutolu."
                },
                {
                    "number": 76,
                    "text": "Pea ko e tahá, ʻoku ou pehē kiate kimoutolu, ke mou faʻa vakai lelei mo tokanga, ʻi he fakaʻekeʻeke lahi, koeʻuhí ke ʻoua naʻa mou tali ha niʻihi pehē ʻiate kimoutolu ʻo kapau kuo nau mali;"
                },
                {
                    "number": 77,
                    "text": "Pea kapau kuo ʻikai te nau mali, ke nau fakatomala mei heʻenau ngaahi angahalá kotoa pē, pe ʻe ʻikai te mou tali ʻa kinautolu."
                },
                {
                    "number": 78,
                    "text": "Pea ko e tahá, ko e tokotaha kotoa pē ʻoku kau ki he siasí ni ʻo Kalaisí, te ne tokanga ke tauhi ʻa e ngaahi fekau mo e ngaahi fuakava kotoa pē ʻo e siasí."
                },
                {
                    "number": 79,
                    "text": "Pea ʻe hoko ʻo pehē, kapau ʻe fakapō ha niʻihi ʻiate kimoutolu ʻe tukuange ʻa kinautolu pea ʻe fai kiate kinautolu ʻo fakatatau ki he ngaahi lao ʻo e fonuá; he ke mou manatuʻi ʻoku ʻikai hano fakamolemole; pea ʻe fakamoʻoniʻi ia ʻo fakatatau ki he ngaahi lao ʻo e fonuá."
                },
                {
                    "number": 80,
                    "text": "Pea kapau ʻe tono ha tangata pe fefine, ʻe fakamāuʻi ʻa e tangata pe fefine ko iá ʻi he ʻao ʻo e ongo kaumātuʻa ʻe toko ua ʻo e siasí, pe tokolahi ange, pea ʻe fakamoʻoniʻi ʻa e lea kotoa pē ʻoku talatalaakiʻi ʻaki ʻa e tangatá pe fefiné ʻe he fakamoʻoni ʻe toko ua ʻo e siasí, kae ʻikai ʻe ha fili; ka ʻo kapau ʻe tokolahi ange ʻa e kau fakamoʻoní ʻi he toko uá ʻe lelei ange ia."
                },
                {
                    "number": 81,
                    "text": "Ka ʻe fakahalaiaʻi ʻa e tangatá pe fefiné ʻe he ngutu ʻo e ongo fakamoʻoni ʻe toko ua; pea ʻe fakahā ʻa e meʻa naʻe hokó ʻe he ongo kaumātuʻá ʻi he ʻao ʻo e siasí, pea ʻe hiki hake ʻe he siasí ʻa honau nimá ʻo fakamoʻoni ki he tangatá pe fefiné, koeʻuhi ke fai kiate kinaua ʻo fakatatau ki he fono ʻa e ʻOtuá."
                },
                {
                    "number": 82,
                    "text": "Pea kapau ʻe lava, ʻoku ʻaonga ke ʻi ai foki ʻa e pīsopé."
                },
                {
                    "number": 83,
                    "text": "Pea ke mou fai pehē ʻi he ngaahi meʻa kotoa pē ʻe ʻomi kiate kimoutolu ke fakamāuʻí."
                },
                {
                    "number": 84,
                    "text": "Pea kapau ʻe kaihaʻa fakamālohi ʻe ha tangata pe fefine, ʻe tukuange ia ki he lao ʻo e fonuá."
                },
                {
                    "number": 85,
                    "text": "Pea kapau te ne kaihaʻa, ʻe tukuange ia ki he lao ʻo e fonuá."
                },
                {
                    "number": 86,
                    "text": "Pea kapau te ne loi, ʻe tukuange ia ki he lao ʻo e fonuá."
                },
                {
                    "number": 87,
                    "text": "Pea kapau te ne fai ha faʻahinga hia ʻe taha, ʻe tukuange ia ki he fonó, ʻio ʻa e fono ʻa e ʻOtuá."
                },
                {
                    "number": 88,
                    "text": "Pea kapau ʻe faikovi kiate koe ʻa ho tuongaʻané pe tuofefiné, ke ke ʻave ia fakaekimoua pē; pea kapau te ne vete ʻene hiá ke mo fakalelei."
                },
                {
                    "number": 89,
                    "text": "Pea kapau ʻe ʻikai te ne vete, ke ke tukuange ia ki he siasí, ʻo ʻikai ki he kāingalotú, ka ki he kaumātuʻá. Pea ʻe fai ia ʻi ha fakataha kae ʻikai ʻi he ʻao ʻo e māmaní."
                },
                {
                    "number": 90,
                    "text": "Pea kapau ʻe faikovi ʻa ho tuongaʻané pe tuofefiné ki ha tokolahi, ʻe valokiʻi ia ʻi he ʻao ʻo e tokolahi."
                },
                {
                    "number": 91,
                    "text": "Pea kapau ʻe fai fakahāhā ha kovi ʻe ha toko taha, ʻe valokiʻi fakahāhā ia koeʻuhí ke ne mā. Pea kapau ʻe ʻikai te ne vete, ʻe tukuange ia ki he fono ʻa e ʻOtuá."
                },
                {
                    "number": 92,
                    "text": "Kapau ʻe fai ha kovi ʻe ha taha ʻi he lilo, ʻe valokiʻi ia ʻi he lilo koeʻuhí ke ne maʻu ʻa e faingamālie ke vete ia ʻi he lilo kiate ia ʻa ia kuó ne faikovi ki aí pea ki he ʻOtuá, koeʻuhí ke ʻoua naʻa lea ʻaki ha kovi ʻe he siasí ʻo kau kiate ia."
                },
                {
                    "number": 93,
                    "text": "Pea ʻe pehē ʻa e meʻa te mou fai ʻi he ngaahi meʻa kotoa pē."
                }
            ]
        },
        "/study/scriptures/dc-testament/dc/43": {
            "uri": "/study/scriptures/dc-testament/dc/43",
            "title": "Tokāteline mo e Ngaahi Fuakava 43",
            "data_type": "chapter",
            "chapter_name": "Vahe 43",
            "chapter_summary": [
                "1–7, ʻOku fai mai ʻa e ngaahi fakahaá mo e ngaahi fekaú ʻi he tokotaha pē kuo filí; 8–14, ʻOku fakamāʻoniʻoniʻi ʻa e Kāingalotú ʻi heʻenau ngāue ʻi he māʻoniʻoni kotoa ʻi he ʻao ʻo e ʻEikí; 15–22, ʻOku fekauʻi atu ʻa e kaumātuʻá ke kalanga ʻaki ʻa e fakatomalá mo teuteuʻi ʻa e tangatá ki he fuʻu ʻaho lahi ʻo e ʻEikí; 23–28, ʻOku folofola mai ʻa e ʻEikí ki he tangatá ʻaki hono leʻo ʻoʻoná pea ʻi he ngaahi mālohi ʻo natulá; 29–35, ʻE hoko mai ʻa e Afeʻi Taʻú mo hono haʻi ʻo Sētané."
            ],
            "verses": [
                {
                    "number": 1,
                    "text": "ʻĒ, tokanga mai, ʻa kimoutolu ʻa e kaumātuʻa ʻo hoku siasí, pea fanongo ʻa e telingá ki he ngaahi lea te u lea ʻaki kiate kimoutolú."
                },
                {
                    "number": 2,
                    "text": "He vakai, ko e moʻoni, ko e moʻoni, ʻoku ou pehē kiate kimoutolu, kuo mou maʻu ʻa e fekau ke hoko ko e fono ki hoku siasí, ʻiate ia kuó u fili kiate kimoutolu ke maʻu ʻa e ngaahi fekaú mo e ngaahi fakahā mei hoku nimá."
                },
                {
                    "number": 3,
                    "text": "Pea ke mou ʻiloʻi pau ʻa e meʻá ni—ʻoku ʻikai ke ʻi ai mo ha taha kehe kuo fili kiate kimoutolu ke maʻu ʻa e ngaahi fekaú mo e ngaahi fakahaá kae ʻoua ke toʻo atu ia, ʻo kapau te ne nofo maʻu ʻiate au."
                },
                {
                    "number": 4,
                    "text": "Ka ko e moʻoni, ko e moʻoni, ʻoku ou pehē kiate kimoutolu, ʻe ʻikai fili ha tokotaha kehe ki he meʻa-foakí ni tuku kehe pē ʻo kapau ʻe fai ia ʻiate ia; he kapau ʻe toʻo ia meiate ia ʻe ʻikai te ne maʻu ha mālohi tuku kehe pē ke fili ha tokotaha kehe ke fetongi ia."
                },
                {
                    "number": 5,
                    "text": "Pea ʻe hoko ʻeni ko e fono kiate kimoutolu, ke ʻoua naʻa mou tali ʻa e ngaahi akonaki ʻa ha niʻihi ʻe haʻu kiate kimoutolu ʻo lau ia ko e ngaahi fakahā pe ko e ngaahi fekau;"
                },
                {
                    "number": 6,
                    "text": "Pea ʻoku ou foaki ʻeni kiate kimoutolu koeʻuhí ke ʻoua naʻa kākaaʻi ʻa kimoutolu, koeʻuhí ke mou ʻiloʻi ʻoku ʻikai ke tupu ia meiate au."
                },
                {
                    "number": 7,
                    "text": "He ko e moʻoni ʻoku ou pehē kiate kimoutolu, ko ia ia kuo fakanofo ʻiate aú, ʻe hū mai ia ʻi he matapaá pea fakanofo ia ʻo hangē ko ia kuó u fakahā kiate kimoutolu ki muʻá, ke akonaki ʻaki ʻa e ngaahi fakahā ko ia kuo mou maʻú pea te mou maʻu ʻiate ia kuó u filí."
                },
                {
                    "number": 8,
                    "text": "Pea ko ʻeni, vakai, ʻoku ou tuku kiate kimoutolu ʻa e fekau, ke mou feakoʻaki mo fefakamaamaʻaki ʻa kimoutolu ʻo ka mou ka fakataha, koeʻuhi ke mou ʻiloʻi ʻa e founga ke fai mo angi ʻaki ʻa hoku siasí, ʻa e founga ke fai ʻo kau ki he ngaahi tefito ʻo ʻeku fonó mo e ngaahi fekau kuó u ʻoatú."
                },
                {
                    "number": 9,
                    "text": "Pea ko ia ʻe pehē hoʻomou poto ʻi he fono ʻo hoku siasí, pea fakamāʻoniʻoniʻi ʻa kimoutolu ʻe he meʻa kuo mou maʻú, pea mou fehaʻiʻaki ʻa kimoutolu ke ngāue ʻi he māʻoniʻoni kakato ʻi hoku ʻaó—"
                },
                {
                    "number": 10,
                    "text": "Koeʻuhi ʻe fakatatau ki hoʻomou fai ʻení, ʻa e nāunau ʻe tānaki mai ki he puleʻanga kuo mou maʻú. Kapau ʻe ʻikai te mou fai ia, ʻe toʻo atu ia, ʻio ʻa e meʻa kuo mou maʻú."
                },
                {
                    "number": 11,
                    "text": "Mou liʻaki ki tuʻa ʻa e fai angahala ʻa ia ʻoku ʻiate kimoutolú; fakamāʻoniʻoniʻi ʻa kimoutolu ʻi hoku ʻaó;"
                },
                {
                    "number": 12,
                    "text": "Pea kapau ʻoku mou fie maʻu ʻa e ngaahi nāunau ʻo e puleʻangá, mou fili ʻa ʻeku tamaioʻeiki ko Siosefa Sāmita, ko e Siʻí, pea poupouʻi hake ia ʻi hoku ʻaó ʻi he lotu ʻo e tui."
                },
                {
                    "number": 13,
                    "text": "Pea ko e tahá, ʻoku ou pehē kiate kimoutolu, kapau ʻoku mou fie maʻu ʻa e ngaahi meʻa lilo ʻo e puleʻangá, ke mou tokonaki maʻana ʻa e meʻakai mo e kofu pea mo e meʻa kotoa pē ʻe ʻaonga ke ne maʻú ke lava ʻo fakahoko ai ʻa e ngāue kuó u fekau kiate iá;"
                },
                {
                    "number": 14,
                    "text": "Pea kapau ʻe ʻikai te mou fai ia te ne nofo atu ai pē ʻiate kinautolu kuo nau tali iá, koeʻuhí ke u lava ʻo fakatolonga kiate au ha kakai haohaoa ʻi hoku ʻaó."
                },
                {
                    "number": 15,
                    "text": "ʻOku ou toe pehē, tokanga mai ʻa kimoutolu ʻa e kaumātuʻa ʻo hoku siasí, ʻa ia kuó u fili: ʻOku ʻikai fekauʻi atu ʻa kimoutolu ke akonekina ʻa kimoutolu ka ke mou akoʻi ʻa e fānau ʻa e tangatá ʻi he ngaahi meʻa kuó u tuku ki homou nimá ʻi he mālohi ʻo hoku Laumālié;"
                },
                {
                    "number": 16,
                    "text": "Pea ʻe akoʻi ʻa kimoutolu mei ʻolunga. Fakamāʻoniʻoniʻi ʻa kimoutolu, pea ʻe fakakoloaʻiaʻi ʻa kimoutolu ʻaki ʻa e mālohi koeʻuhí ke mou foaki atu ʻo hangē ko ia kuó u leaʻakí."
                },
                {
                    "number": 17,
                    "text": "Mou tokanga, he vakai, ʻoku ofi mai ʻa e fuʻu ʻaho lahi ʻo e ʻEikí."
                },
                {
                    "number": 18,
                    "text": "He ʻoku ʻunuʻunu mai ʻa e ʻaho ʻe fakaongo atu ai ʻe he ʻEikí ʻa hono leʻó mei he langí; ʻe ngalulululu ʻa e ngaahi langí pea ʻe tetetete ʻa e māmaní, pea ʻe ongo atu ʻa e talupite ʻa e ʻOtuá ʻo fuoloa pea leʻo-lahi, ʻo fakahā atu ki he ngaahi puleʻanga ʻoku mohé: ʻA kimoutolu, ʻa e kau māʻoniʻoní, mou tutuʻu hake pea moʻui; ʻa kimoutolu ʻa e kau angahalá mou tatali pea mohe atu kae ʻoua ke u toe ui atu."
                },
                {
                    "number": 19,
                    "text": "Ko ia nonoʻo homou kongalotó telia naʻa ʻilo ʻa kimoutolu ʻi he lotolotonga ʻo e kau fai angahalá."
                },
                {
                    "number": 20,
                    "text": "Hiki hake homou leʻó pea ʻoua ʻe taʻofi. Ui atu ki he ngaahi puleʻangá ke nau fakatomala, ʻa e motuʻá mo e talavoú fakatouʻosi, ʻa e pōpulá mo e tauʻatāiná fakatouʻosi, ʻo pehē: Mou teuteuʻi ʻa kimoutolu ki he fuʻu ʻaho lahi ʻo e ʻEikí;"
                },
                {
                    "number": 21,
                    "text": "He kapau ko au, ʻa ia ko e tangatá, kapau ʻoku ou hiki hake hoku leʻó pea ui atu kiate kimoutolu ke fakatomala, pea ʻoku mou fehiʻa kiate au, ko e hā haʻamou lea ʻe fai ʻo ka hokosia ʻa e ʻaho ʻa ia ʻe pā fakaongo atu ai ʻe he ngaahi maná ʻa honau ngaahi leʻó mei he ngaahi ngataʻanga ʻo e māmaní, ʻo lea ki he telinga ʻo e kakai kotoa pē ʻoku moʻuí, ʻo pehē—Fakatomala, pea teuteu ki he fuʻu ʻaho lahi ʻo e ʻEikí?"
                },
                {
                    "number": 22,
                    "text": "ʻIo, pea ko e tahá, ʻo ka tapa atu ʻa e ngaahi ʻuhilá mei he hahaké ki he hihifó, pea nau fakaongo atu ʻa honau leʻó ki he kakai kotoa pē ʻoku moʻuí, ʻo ngaohi ke vevela ʻa e telinga ʻo e kakai kotoa pē ʻoku fanongó, ʻo lea ʻaki ʻa e ngaahi leá ni—Mou fakatomala, he kuo hokosia ʻa e fuʻu ʻaho lahi ʻo e ʻEikí?"
                },
                {
                    "number": 23,
                    "text": "Pea mo ʻeni foki, ʻe fakaongo atu ʻe he ʻEikí ʻa hono leʻó mei he langí, ʻo pehē: Tokanga mai, ʻa kimoutolu ʻa e ngaahi puleʻanga ʻo e māmaní pea fanongo ki he ngaahi folofola ʻa e ʻOtua ʻa ia naʻá ne fakatupu ʻa kimoutolú."
                },
                {
                    "number": 24,
                    "text": "ʻA kimoutolu ʻa e ngaahi puleʻanga ʻo e māmaní, kuo liunga fiha ʻeku fie tānaki fakataha ʻa kimoutolu, ʻo hangē ko e tānaki fakataha ʻe he motuʻa moá ʻa hono ʻuhikí ʻi hono lalo kapakaú, ka naʻe ʻikai te mou loto ki ai!"
                },
                {
                    "number": 25,
                    "text": "Hono ʻikai ke tuʻo lahi ʻeku ui atu kiate kimoutolu ʻi he ngutu ʻo ʻeku kau tamaioʻeikí pea ʻi he tauhi mai ʻa e kau ʻāngeló, pea ʻaki hoku leʻo pē ʻoʻokú, mo e leʻo ʻo e ngaahi maná, mo e leʻo ʻo e ʻuhilá, pea mo e leʻo ʻo e ngaahi afaá, pea mo e leʻo ʻo e ngaahi mofuiké, mo e ngaahi fuʻu taufa ʻuha maka lalahí, pea mo e leʻo ʻo e ngaahi hongé mo e ngaahi mahaki fakaʻauha ʻo e faʻahinga kotoa pē, pea ʻi he fuʻu leʻo ʻo e talupité, pea mo e leʻo ʻo e fakamāú, pea ʻi he leʻo ʻo e ʻaloʻofá ʻi he ʻahó hono kotoa, pea ʻi he leʻo ʻo e fakalāngilangi mo e ongoongo lelei pea mo e ngaahi koloa ʻo e moʻui taʻengatá, peá u fie fakamoʻui ʻa kimoutolu ʻaki ʻa e fakamoʻui taʻengata, ka naʻe ʻikai te mou loto ki ai!"
                },
                {
                    "number": 26,
                    "text": "Vakai, kuo hokosia ʻa e ʻahó, pea kuo pito ai ʻa e ipu ʻo e lili ʻo ʻeku ʻitá."
                },
                {
                    "number": 27,
                    "text": "Vakai, ko e moʻoni ʻoku ou tala kiate kimoutolu, ko e ngaahi lea ʻeni ʻa e ʻEikí ko homou ʻOtuá."
                },
                {
                    "number": 28,
                    "text": "Ko ia, mou ngāue, mou ngāue ʻi heʻeku ngoue vainé ko hono fai fakaʻosí—ui fakaʻosi ki he kakai ʻoku nofo ʻi he māmaní."
                },
                {
                    "number": 29,
                    "text": "He kuo pau ke u haʻu ʻi he taimi ʻoku ou loto ki aí ki he funga ʻo e māmani ʻi he fakamaau, pea ʻe huhuʻi ʻa hoku kakaí pea te nau pule fakataha mo au ʻi he māmaní."
                },
                {
                    "number": 30,
                    "text": "He ʻe hokosia ʻa e fuʻu Afeʻi Taʻu ʻa ia kuó u lea ʻaki ʻi he ngutu ʻo ʻeku kau tamaioʻeikí."
                },
                {
                    "number": 31,
                    "text": "He kuo pau ke haʻi ʻa Sētane, pea ʻo ka toe vete ange ia, te ne pule ʻi he kiʻi faʻahitaʻu siʻi pē, pea ʻe toki hokosia ʻa e ngataʻanga ʻo e māmaní."
                },
                {
                    "number": 32,
                    "text": "Pea ko ia ia ʻoku nofo ʻi he māʻoniʻoní ʻe liliu ia ʻi he kemo ʻo e mata, pea ʻe mole atu ʻa e māmaní ʻo hangē ko e fai ia ʻaki ʻa e afi."
                },
                {
                    "number": 33,
                    "text": "Pea ʻe ʻalu atu ʻa e kau fai angahalá ki he afi taʻe-faʻa-mate, pea ʻoku ʻikai ke ʻiloʻi ʻe ha tangata ʻi he māmaní ʻa honau ikuʻangá, pea ʻe ʻikai ai pē ke ʻilo ia, kae ʻoua ke nau haʻu ki hoku ʻaó ʻi he fakamaau."
                },
                {
                    "number": 34,
                    "text": "Mou tokanga ki he ngaahi leá ni. Vakai, ko Sīsū Kalaisi au, ko e Fakamoʻui ʻo e māmaní. Mataʻikoloa ʻaki ʻi homou lotó ʻa e ngaahi meʻá ni, pea tuku ke nofoʻia ʻi homou ʻatamaí ʻa e ngaahi meʻa mamafa ʻo e nofo taʻengatá."
                },
                {
                    "number": 35,
                    "text": "Mou loto-fakamātoato. Tauhi ʻeku ngaahi fekau kotoa pē. ʻE pehē. ʻĒmeni."
                }
            ]
        },
        "/study/scriptures/dc-testament/dc/44": {
            "uri": "/study/scriptures/dc-testament/dc/44",
            "title": "Tokāteline mo e Ngaahi Fuakava 44",
            "data_type": "chapter",
            "chapter_name": "Vahe 44",
            "chapter_summary": [
                "1–3, ʻOku fekau ke fakataha ʻa e kaumātuʻá ʻi ha konifelenisi; 4–6, Kuo pau ke nau fokotuʻutuʻu ʻa kinautolu ʻo fakatatau ki he ngaahi lao ʻo e fonuá mo nau tokangaʻi ʻa e masivá."
            ],
            "verses": [
                {
                    "number": 1,
                    "text": "Vakai, ʻoku folofola peheni ʻe he ʻEikí kiate kimoutolu ʻa ʻeku kau tamaioʻeiki, ʻoku ʻaonga kiate au ke ui ʻa e kaumātuʻa ʻo hoku siasí ke nau fakataha mei he hahaké mo e hihifó mo e tokelaú mo e tongá, ʻaki ha tohi pe ha toe founga ʻe taha."
                },
                {
                    "number": 2,
                    "text": "Pea ʻe hoko ʻo pehē, ʻe fakatatau ki heʻenau tui faivelengá, mo ngāue ʻaki ʻa e tui kiate aú, te u huaʻi hifo ʻa hoku Laumālié kiate kinautolu ʻi he ʻaho te nau fakataha aí."
                },
                {
                    "number": 3,
                    "text": "Pea ʻe hoko ʻo pehē, te nau ʻalu atu ki he ngaahi potu takatakaí, ʻo malanga ʻaki ʻa e fakatomalá ki he kakaí."
                },
                {
                    "number": 4,
                    "text": "Pea ʻe fakaului ʻa e tokolahi, ʻo aʻu ki hoʻomou maʻu ʻa e mālohi ke fokotuʻu ʻa kimoutolu ʻo fakatatau ki he ngaahi lao ʻa e tangatá;"
                },
                {
                    "number": 5,
                    "text": "Koeʻuhí ke ʻoua naʻa maʻu ʻe homou ngaahi filí ha mālohi kiate kimoutolu; koeʻuhí ke maluʻi ʻa kimoutolu ʻi he ngaahi meʻa kotoa pē; koeʻuhí ke mou lava ʻo tauhi ʻeku ngaahi fonó; koeʻuhí ke lava ʻo maumauʻi ʻa e ngaahi haʻi kotoa pē ʻa ia ʻoku feinga ai ʻa e filí ke fakaʻauha ʻa hoku kakaí."
                },
                {
                    "number": 6,
                    "text": "Vakai, ʻoku ou pehē kiate kimoutolu, kuo pau ke mou ʻaʻahi ki he masivá pea mo e faingataʻaʻiá pea tokoni ki honau fakafiemālieʻí, koeʻuhí ke tauhi ʻa kinautolu kae ʻoua ke fai ʻa e ngaahi meʻa kotoa pē ʻo fakatatau ki heʻeku fono kuo mou maʻú. ʻĒmeni."
                }
            ]
        },
        "/study/scriptures/dc-testament/dc/45": {
            "uri": "/study/scriptures/dc-testament/dc/45",
            "title": "Tokāteline mo e Ngaahi Fuakava 45",
            "data_type": "chapter",
            "chapter_name": "Vahe 45",
            "chapter_summary": [
                "1–5, Ko Sīsū Kalaisi ʻa hotau fakalaloa ki he Tamaí; 6–10, ʻOku hoko ʻa e ongoongoleleí ko ha talafekau ke teuteu ʻa e hāʻeleʻanga ki muʻa ʻi he ʻEikí; 11–15, Naʻe maʻu ʻe he ʻEikí ʻa ʻĪnoke mo hono kāingá kiate ia; 16–23, Naʻe fakahā mai ʻe Kalaisi ʻa e ngaahi fakaʻilonga ʻo ʻene hāʻele maí ʻo hangē ko ia naʻe fakahā mai ʻi he Moʻunga ʻŌlivé; 24–38, ʻE fakafoki mai ʻa e ongoongoleleí, pea ʻe fakakakato ʻa e taimi ʻo e kau Senitailé, pea ʻe hanga ʻe ha mahaki fakaʻauha ʻo ʻufiʻufi ʻa e fonuá; 39–47, Kuo pau ke hoko ha ngaahi fakaʻilonga, ngaahi meʻa fakaofo mo e Toetuʻú ʻi he Hāʻele ʻAnga Uá; 48–53, ʻE tuʻu ʻa Kalaisi ʻi he Moʻunga ʻŌlivé, pea ʻe mamata ʻa e kau Siú ki hono ngaahi kafó ʻi hono ongo nimá mo e vaʻé; 54–59, ʻE pule ʻa e ʻEikí lolotonga ʻa e Afeʻi Taʻú; 60–62, ʻOku fekau ki he Palōfitá ke kamata hono liliu ʻo e Fuakava Foʻoú, ʻa ia ʻe fakahā mai ai ha ngaahi fakamatala mahuʻinga; 63–75, ʻOku fekau ki he Kāingalotú ke nau kātoa fakataha ʻo langa ʻa e Selūsalema Foʻoú, ʻa ia ʻe haʻu ki ai ʻa e kakai mei he ngaahi puleʻanga kotoa pē."
            ],
            "verses": [
                {
                    "number": 1,
                    "text": "Tokanga mai, ʻa kimoutolu ʻa e kakai ʻo hoku siasí, ʻa ia kuo foaki ki ai ʻa e puleʻangá; mou tokanga mai pea fanongo ʻa e telingá kiate ia ʻa ia naʻá ne ʻai ʻa e tuʻunga ʻo e māmaní, ʻa ia naʻá ne ngaohi ʻa e ngaahi langí pea mo e ngaahi meʻa kotoa pē ʻi aí, pea naʻá ne ngaohi ʻa e ngaahi meʻa kotoa pē ʻa ia ʻoku moʻui, mo ngaue, pea ʻoku ʻi aí."
                },
                {
                    "number": 2,
                    "text": "Pea ʻoku ou pehē foki, tokanga ki hoku leʻó, telia naʻa maʻu atu ʻa kimoutolu ʻe he maté; ʻi ha houa ʻoku ʻikai te mou ʻamanaki ki ai ʻe ʻosi atu ai ʻa e faʻahitaʻu māfaná pea ʻosi mo e utu-taʻú, pea teʻeki ai ke fakamoʻui homou laumālié."
                },
                {
                    "number": 3,
                    "text": "Fanongo kiate ia ʻa ia koe taukapo ki he Tamaí, ʻa ia ʻokú ne taukapoʻi ʻa kimoutolu ʻi hono ʻaó—"
                },
                {
                    "number": 4,
                    "text": "ʻO pehē: ʻE Tamai, vakai ki he ngaahi mamahi mo e mate ʻaʻana ʻa ia naʻe ʻikai te ne fai ha angahalá, ʻa ia naʻá ke hōifua lelei ki aí; vakai ki he toto ʻo ho Fohá ʻa ia naʻe lilingí, ʻa e toto ʻo ia naʻá ke foaki koeʻuhi ke fakalāngilangiʻi koé;"
                },
                {
                    "number": 5,
                    "text": "Ko ia, ʻe Tamai, fakamoʻui ʻa kinautolú ni ko hoku kāinga ʻa ia ʻoku tui ki hoku hingoá, koeʻuhí ke nau haʻu kiate au ʻo maʻu ʻa e moʻui taʻengatá."
                },
                {
                    "number": 6,
                    "text": "Tokanga mai, ʻA kimoutolu ʻa e kakai ʻo hoku siasí, pea mo kimoutolu ʻa e kaumātuʻá mou fanongo fakataha, pea fanongo ki hoku leʻó lolotonga ʻoku kei lau ko e ʻaho ní, pea ʻoua ʻe fakafefeka homou lotó;"
                },
                {
                    "number": 7,
                    "text": "He ko e moʻoni, ʻoku ou pehē kiate kimoutolu, ko e ʻĀlifá mo e ʻŌmeká au, ko e kamataʻangá mo e ngataʻangá, ko e maama mo e moʻui ʻo e māmaní—ko ha maama ʻoku ulo ʻi he fakapoʻulí pea ʻoku ʻikai maʻu ia ʻe he fakapoʻulí."
                },
                {
                    "number": 8,
                    "text": "Naʻá ku haʻu ki hoku kakai ʻoʻokú, pea naʻe ʻikai tali au ʻe hoku kakai ʻoʻokú; ka naʻá ku foaki kiate kinautolu kotoa pē naʻe tali aú ʻa e mālohi ke nau fai ʻa e ngaahi mana lahi, pea ke nau hoko ko e ngaahi foha ʻo e ʻOtuá; pea ko kinautolu foki naʻe tui ki hoku hingoá naʻá ku foaki ki ai ʻa e mālohi ke maʻu ʻa e moʻui taʻengatá."
                },
                {
                    "number": 9,
                    "text": "Pea ko ia ai kuó u ʻoatu ʻa ʻeku fuakava taʻengatá ki he māmaní, ke hoko ko ha maama ki he māmaní, pea ke hoko ko ha fuka ki hoku kakaí, pea ke kumi ki ai ʻa e kau Senitailé, pea hoko ko ha talafekau ke muʻomuʻa ʻi hoku ʻaó ke teuteu ʻa e halá ki muʻa ʻiate au."
                },
                {
                    "number": 10,
                    "text": "Ko ia, mou haʻu ki ai, pea te u alea mo ia ʻe haʻú ʻo hangē ko ia naʻe fai mo e kau tangata ʻi he ngaahi ʻaho ʻi muʻá, pea te u fakahā kiate kimoutolu ʻa ʻeku ngaahi ʻuhinga mālohí."
                },
                {
                    "number": 11,
                    "text": "Ko ia, mou tokanga fakataha mai pea tuku ke u fakahā kiate kimoutolu mo hoku potó foki—ʻa e poto ʻo ia ʻa ia ʻoku mou pehē ko e ʻOtua ʻo ʻĪnoke, mo hono kāingá,"
                },
                {
                    "number": 12,
                    "text": "ʻA ia naʻe fakamavaheʻi atu mei he māmaní, pea maʻu hake kiate aú—ko ha kolo kuo fakatolonga ki ha ʻaho ʻo e māʻoniʻoni ʻa ia ʻe hoko maí—ko ha ʻaho naʻe fekumi ki ai ʻa e kau tangata māʻoniʻoni kotoa pē, pea naʻe ʻikai te nau ʻiloʻi ia koeʻuhí ko e fai angahalá mo e ngaahi anga-fakalieliá;"
                },
                {
                    "number": 13,
                    "text": "Pea nau fakahā ko e kau muli mo e kau ʻāunofo ʻa kinautolu ʻi he māmaní;"
                },
                {
                    "number": 14,
                    "text": "Ka naʻa nau maʻu ha talaʻofa te nau maʻu ia ʻo mamata ki ai ʻi honau kakanó."
                },
                {
                    "number": 15,
                    "text": "Ko ia, tokanga pea te u alea mo kimoutolu, pea te u lea kiate kimoutolu mo kikite, ʻo hangē ko ia naʻe fai ki he kau tangata ʻi he ngaahi ʻaho ʻi muʻá."
                },
                {
                    "number": 16,
                    "text": "Pea te u fakahā mahino ia, ʻo hangē ko ʻeku fakahā ia ki heʻeku kau ākongá ʻi heʻeku tuʻu ʻi honau ʻaó ʻi he kakanó, peá u lea kiate kinautolu ʻo pehē: Ko e meʻa ʻi hoʻomou fehuʻi kiate au ʻo kau ki he ngaahi fakaʻilonga ʻo ʻeku haʻú, ʻi he ʻaho ʻa ia te u haʻu ai ʻi hoku nāunaú ʻi he ngaahi ʻao ʻo e langí, ke fakahoko ʻa e ngaahi talaʻofa naʻá ku fai ki hoʻomou ngaahi tamaí,"
                },
                {
                    "number": 17,
                    "text": "He ko e meʻa ʻi hoʻomou lau ʻa e mavahe fuoloa ʻa homou laumālié mei homou sinó ko ha nofo pōpula, te u fakahā kiate kimoutolu ʻa e founga ʻe hoko mai ai ʻa e ʻaho ʻo e huhuʻí, kae ʻumaʻā hono fakafoki mai ʻo ʻIsileli naʻe fakamoveteveteʻí."
                },
                {
                    "number": 18,
                    "text": "Pea ko ʻeni ʻoku mou vakai ki he temipalé ni ʻa ia ʻoku tuʻu ʻi Selūsalemá, ʻa ia ʻoku mou ui ko e fale ʻo e ʻOtuá, pea ʻoku pehē ʻe homou ngaahi filí ʻe ʻikai pē holo ʻa e falé ni."
                },
                {
                    "number": 19,
                    "text": "Ka, ko e moʻoni, ʻoku ou pehē kiate kimoutolu, ʻe hoko mai ʻa e ʻauha ko iá ki he toʻu tangatá ni ʻo hangē ko e kaihaʻa ʻi he pō, pea ʻe fakaʻauha ʻa e kakaí ni mo fakamoveteveteʻi ʻi he lotolotonga ʻo e ngaahi puleʻanga kotoa pē."
                },
                {
                    "number": 20,
                    "text": "Pea ko e temipale ko ʻeni ʻa ia ʻoku mou mamatá ni ki aí, ʻe holoki ki lalo ia ke ʻoua naʻa toe ha maka ʻoku hili ʻi ha maka."
                },
                {
                    "number": 21,
                    "text": "Pea ʻe hoko ʻo pehē, ʻe ʻikai mole atu ʻa e toʻu tangatá ni ʻo e kau Siú kae ʻoua ke fakahoko ʻa e fakaʻauha kotoa pē naʻá ku fakahā kiate kimoutolu ʻo kau ki aí."
                },
                {
                    "number": 22,
                    "text": "ʻOku mou pehē ʻoku mou ʻiloʻi ʻoku hokosia ʻa e ngataʻanga ʻo e māmaní; ʻoku mou toe pehē foki ʻoku mou ʻilo ʻe mole atu ʻa e langí pea mo e māmaní;"
                },
                {
                    "number": 23,
                    "text": "Pea ʻoku mou lea moʻoni ʻi he meʻá ni, he ʻoku moʻoni ia; ka ʻe ʻikai mole atu ʻa e ngaahi meʻá ni ʻa ia naʻá ku fakahā kiate kimoutolú kae ʻoua ke fakahoko kotoa pē."
                },
                {
                    "number": 24,
                    "text": "Pea kuó u fakahā ʻeni kiate kimoutolu ʻo kau ki Selūsalema; pea ʻo ka hokosia ʻa e ʻaho ko iá, ʻe fakamoveteveteʻi ha toenga ʻi he lotolotonga ʻo e ngaahi puleʻangá kotoa pē;"
                },
                {
                    "number": 25,
                    "text": "Ka ʻe toe tānaki mai ʻa kinautolu; ka te nau nofo ai pē kae ʻoua ke kakato ʻa e ngaahi kuonga ʻo e kau Senitailé."
                },
                {
                    "number": 26,
                    "text": "Pea ʻi he ʻaho ko iá ʻe fanongo ai ki he ngaahi tau mo e ngaahi ongoongo ʻo e ngaahi tau, pea ʻe moveuveu ʻa e māmaní kotoa pē, pea ʻe vaivai ʻa e loto ʻo e tangatá, pea te nau pehē ʻoku fakatoloi ʻe Kalaisi ʻa ʻene hāʻele maí kae ʻoua ke aʻu ki he ngataʻanga ʻo e māmaní."
                },
                {
                    "number": 27,
                    "text": "Pea ʻe fakaʻau ʻo momoko ʻa e ʻofa ʻa e tangatá, pea ʻe hulu ʻa e fai angahalá."
                },
                {
                    "number": 28,
                    "text": "Pea ʻo ka hoko mai ʻa e ngaahi kuonga ʻo e kau Senitailé, ʻe ulo atu ha maama ʻiate kinautolu ʻoku nofo ʻi he fakapoʻulí, pea ko e kakato ia ʻo ʻeku ongoongoleleí;"
                },
                {
                    "number": 29,
                    "text": "Ka ʻoku ʻikai te nau tali ia; he ʻoku ʻikai te nau ʻiloʻi ʻa e māmá, pea nau fakatafoki honau lotó meiate au koeʻuhi ko e ngaahi akonaki ʻa e tangatá."
                },
                {
                    "number": 30,
                    "text": "Pea ʻe kakato ʻi he toʻu tangata ko iá ʻa e ngaahi kuonga ʻo e kau Senitailé."
                },
                {
                    "number": 31,
                    "text": "Pea ʻe ʻi ai ʻa e kau tangata ʻe tuʻu ʻi he toʻu tangata ko iá, ʻa ia ʻe ʻikai te nau mate kae ʻoua ke nau mamata ki ha tautea ʻe fonu mahuohua; he ʻe ʻufiʻufi ʻa e fonuá ʻe ha mahaki fakaʻauha."
                },
                {
                    "number": 32,
                    "text": "Ka ʻe tuʻu ʻa ʻeku kau ākongá ʻi he ngaahi potu toputapu, pea ʻe ʻikai ueʻi ʻa kinautolu; ka ʻi he lotolotonga ʻo e kau fai angahalá, ʻe hiki hake ai ʻe he kau tangata ʻa honau leʻó ʻo lea kovi ki he ʻOtuá pea mate."
                },
                {
                    "number": 33,
                    "text": "Pea ʻe ʻi ai mo e ngaahi mofuike foki ʻi he ngaahi potu kehekehe, pea mo e ngaahi fakaʻauha lahi; ka ʻe fakafefeka ʻe he tangatá ʻa honau lotó kiate au, pea te nau toʻo hake ʻa e heletā, ʻo fetauʻaki ʻiate kinautolu pē, pea te nau fetāmateʻaki."
                },
                {
                    "number": 34,
                    "text": "Pea ko ʻeni, ʻi he hili hono lea ʻaki ʻe au ko e ʻEikí ʻa e ngaahi leá ni ki heʻeku kau ākongá, naʻa nau puputuʻu."
                },
                {
                    "number": 35,
                    "text": "Pea naʻá ku pehē ange kiate kinautolu: ʻOua ʻe puputuʻu, koeʻuhí, he ʻo ka hokosia ʻa e ngaahi meʻá ni kotoa pē, te mou lava ʻo ʻilo ai ʻe fakahoko ʻa e ngaahi talaʻofa kuo fai kiate kimoutolú."
                },
                {
                    "number": 36,
                    "text": "Pea ʻo ka kamata ke ulo atu ʻa e māmá, ʻe tatau ia kiate kinautolu mo e talanoa fakatātā te u fakahā kiate kimoutolu—"
                },
                {
                    "number": 37,
                    "text": "ʻOku mou mamata mo vakai ki he ngaahi ʻakau ko e fikí, pea ʻoku mou mamata ki ai ʻaki homou matá, pea ʻoku mou pehē ʻo ka kamata ia ke failaú, pea ʻoku kei litolito hono laú, ʻoku ofi mai ʻa e faʻahitaʻu māfaná;"
                },
                {
                    "number": 38,
                    "text": "ʻE pehē pē foki ʻi he ʻaho ko iá ʻo ka nau ka mamata ki he ngaahi meʻá ni kotoa pē, te nau toki ʻilo leva ʻoku ofi ʻa e houá."
                },
                {
                    "number": 39,
                    "text": "Pea ʻe hoko ʻo pehē ko ia ia ʻoku manavahē kiate aú te ne ʻamanaki atu ki he hokosia ʻa e fuʻu ʻaho lahi ʻo e ʻEikí, ʻio ʻa e ngaahi fakaʻilonga ʻo e hāʻele mai ʻa e Foha ʻo e Tangatá."
                },
                {
                    "number": 40,
                    "text": "Pea te nau mamata ki he ngaahi fakaʻilonga mo e ngaahi meʻa fakaofo, he ʻe fakahā atu ia ʻi he ngaahi langi ʻi ʻolungá pea ʻi he māmani ʻi laló."
                },
                {
                    "number": 41,
                    "text": "Pea te nau mamata ki he toto, mo e afi, mo e ʻahu ʻo e afi."
                },
                {
                    "number": 42,
                    "text": "Pea ʻi he teʻeki ai hokosia ʻa e ʻaho ʻo e ʻEikí, ʻe fakapoʻuli ʻa e laʻaá, pea liliu ʻo toto ʻa e māhiná, pea ngangana ʻa e ngaahi fetuʻú mei he langí."
                },
                {
                    "number": 43,
                    "text": "Pea ʻe tānaki ʻa e toengá ki he potú ni;"
                },
                {
                    "number": 44,
                    "text": "Pea te nau toki kumi kiate au, pea vakai, te u haʻu; pea te nau mamata kiate au ʻi he ngaahi ʻao ʻo e langí, kuó u kofu ʻaki ʻa e mālohi mo e nāunau lahi; fakataha mo e kau ʻāngelo māʻoniʻoní kotoa pē; pea ko ia ia ʻoku ʻikai te ne ʻamanaki kiate aú, ʻe motuhi atu ia."
                },
                {
                    "number": 45,
                    "text": "Ka ʻi he teʻeki ai ke tō ʻa e toʻukupu ʻo e ʻEikí, ʻe ifiʻi ʻe ha ʻāngelo ʻa ʻene talupité, pea ʻe ʻalu hake ʻa e kau māʻoniʻoni naʻe mohé ke fakafetaulaki kiate au ʻi he ʻaó."
                },
                {
                    "number": 46,
                    "text": "Ko ia, kapau naʻa mou mohe ʻi he melino, ʻoku mou monūʻia; he ʻe hangē ko hoʻomou mamatá ni kiate au ʻo ʻiloʻi ʻoku ou ʻi aí, ʻe pehē ʻa hoʻomou haʻu kiate aú pea ʻe moʻui ʻa homou laumālié, pea ʻe fakakakato ʻa homou huhuʻí; pea ʻe ʻalu atu ʻa e kau māʻoniʻoní mei he ngaahi vahe ʻe fā ʻo e māmaní."
                },
                {
                    "number": 47,
                    "text": "Pea ʻe tō leva ʻa e toʻukupu ʻo e ʻEikí ki he ngaahi puleʻangá."
                },
                {
                    "number": 48,
                    "text": "Pea ʻe fokotuʻu leva ʻe he ʻEikí ʻa hono vaʻé ki he moʻunga ko ʻení, pea ʻe mafahi ua ia, pea ʻe ngalulululu ʻa e māmaní, pea tāsipesipa, pea ʻe ngalulululu foki mo e ngaahi langí."
                },
                {
                    "number": 49,
                    "text": "Pea ʻe fakaongo atu ʻe he ʻEikí ʻa hono leʻó, pea ʻe fanongo ki ai ʻa e ngaahi ngataʻanga kotoa pē ʻo e māmaní; pea ʻe tangi ʻa e ngaahi puleʻanga ʻo e māmaní, pea ko kinautolu naʻe katá te nau ʻiloʻi ʻenau valé."
                },
                {
                    "number": 50,
                    "text": "Pea ʻe ʻufiʻufiʻi ʻe he fakatuʻutāmaki ʻa e tokotaha lumá, pea ʻe fakaʻauha ʻo ʻosi ʻa e tokotaha manukí; pea ko kinautolu naʻe lamalama ke fai angahalá ʻe tā hifo ʻa kinautolu pea laku ki he afí."
                },
                {
                    "number": 51,
                    "text": "Pea ʻe toki mamata kiate au ʻa e kau Siú ʻo pehē: Ko e hā ʻa e ngaahi kafó ni ʻi ho ongo nimá pea ʻi ho ongo vaʻé?"
                },
                {
                    "number": 52,
                    "text": "Te nau toki ʻilo ko e ʻEikí au; he te u pehē ange kiate kinautolu: Ko e ngaahi lavea ko ʻení ko e ngaahi lavea ia ne u lavea ai ʻi he fale ʻo hoku ngaahi kaumeʻá. Ko au ia ʻa ia naʻe hiki haké. Ko Sīsū au ʻa ia naʻe kalusefaí. Ko au ko e ʻAlo ʻo e ʻOtuá."
                },
                {
                    "number": 53,
                    "text": "Pea te nau toki tangi koeʻuhí ko ʻenau ngaahi angahalá; te nau toki tangilāulau koeʻuhí ko ʻenau fakatangaʻi honau tuʻí."
                },
                {
                    "number": 54,
                    "text": "Pea ʻe huhuʻi leva ʻa e ngaahi puleʻanga hītení, pea ʻe kau ʻi he ʻuluaki toetuʻú ʻa kinautolu ʻa ia naʻe ʻikai te nau ʻilo ha fonó; pea ʻe kātakiʻingofua ia kiate kinautolu."
                },
                {
                    "number": 55,
                    "text": "Pea ʻe haʻi ʻa Sētane, ke ʻoua naʻa ʻi ai hano nofoʻanga ʻi he loto ʻo e fānau ʻa e tangatá."
                },
                {
                    "number": 56,
                    "text": "Pea ʻi he ʻaho ko iá, ʻa ia te u haʻu ai ʻi hoku nāunaú, ʻe fakamoʻoni ai ʻa e talanoa fakatātā ne u lea ʻaki ʻo kau ki he kau tāupoʻou ʻe toko hongofulú."
                },
                {
                    "number": 57,
                    "text": "He ko kinautolu ʻoku poto pea nau tali ʻa e moʻoní, pea kuo nau maʻu ʻa e Laumālie Māʻoniʻoní ke hoko ko honau fakahinohinó, pea kuo ʻikai kākaaʻi ʻa kinautolú—ko e moʻoni ʻoku ou pehē kiate kimoutolu, ʻe ʻikai ke tā hifo ʻa kinautolu pea laku ki he afí ka te nau kātakiʻi ʻa e ʻahó."
                },
                {
                    "number": 58,
                    "text": "Pea ʻe foaki ʻa e māmaní kiate kinautolu ke hoko ko e tofiʻa; pea te nau tupu ʻo tokolahi pea fakaʻau ʻo mālohi, pea ʻe tupu hake ʻa ʻenau fānaú taʻe ʻi ai ha angahala ki he fakamoʻuí."
                },
                {
                    "number": 59,
                    "text": "He ʻe ʻi honau lotolotongá ʻa e ʻEikí, pea ʻe ʻiate kinautolu ʻa hono nāunaú, pea te ne hoko ko honau tuʻi mo honau tokotaha foaki fono."
                },
                {
                    "number": 60,
                    "text": "Pea ko ʻeni, vakai, ʻoku ou pehē kiate kimoutolu, ʻe ʻikai tuku kiate kimoutolu ke mou ʻiloʻi ha toe meʻa ʻoku kau ki he vahé ni, kae ʻoua ke liliu ʻa e Fuakava Foʻoú, pea ʻe fakahā ai ʻa e ngaahi meʻá ni kotoa pē;"
                },
                {
                    "number": 61,
                    "text": "Ko ia, ʻoku ou tuku kiate kimoutolu ke mou hiki ia ʻi he taimí ni, koeʻuhi ke lava ke teuteuʻi ʻa kimoutolu ki he ngaahi meʻa ʻe hokó."
                },
                {
                    "number": 62,
                    "text": "He ko e moʻoni ʻoku ou pehē kiate kimoutolu, ʻoku tatali ʻa e ngaahi fuʻu meʻa lalahi kiate kimoutolu;"
                },
                {
                    "number": 63,
                    "text": "ʻOku mou fanongo ki he ngaahi tau ʻi he ngaahi fonua mulí; kae vakai, ʻoku ou pehē kiate kimoutolu, ʻoku ofi mai ia, ʻio ʻi homou ngaahi matapaá, pea ʻe ʻikai ʻosi ha ngaahi taʻu lahi kuo mou fanongo ki he ngaahi tau ʻi homou ngaahi fonua ʻomoutolú."
                },
                {
                    "number": 64,
                    "text": "Ko ia ko au, ko e ʻEikí, kuó u lea ʻo pehē, ke mou fakatahataha mai mei he ngaahi fonua ʻi he fakahahaké, fakataha mai ʻa kimoutolu ʻa e kaumātuʻa ʻo hoku siasí; mou ʻalu atu ki he ngaahi fonua ʻi he fakahihifó, ui ki he kakai ʻoku nofo aí ke nau fakatomala, pea langa hake ha ngaahi siasi kiate au, ʻo fakatatau ki heʻenau fakatomalá."
                },
                {
                    "number": 65,
                    "text": "Pea ʻi he loto pē taha mo e fakakaukau pē taha, tānaki ʻa hoʻomou ngaahi koloá koeʻuhí ke mou fakatau ʻaki ha tofiʻa ʻa ia ʻe tuʻutuʻuni kiate kimoutolu ʻamui."
                },
                {
                    "number": 66,
                    "text": "Pea ʻe ui ia ko e Selūsalema Foʻoú, ko ha fonua ʻo e melino, ko ha kolo hūfanga, ko ha potu malu moʻó e kau māʻoniʻoni ʻo e ʻOtua Fungani Māʻolunga tahá;"
                },
                {
                    "number": 67,
                    "text": "Pea ʻe ʻi ai ʻa e nāunau ʻo e ʻEikí, pea ʻe ʻi ai foki ʻa e ilifia ki he ʻEikí, ʻo aʻu ki he ʻikai haʻu ki ai ʻa e kau fai angahalá, pea ʻe ui ia ko Saione."
                },
                {
                    "number": 68,
                    "text": "Pea ʻe hoko ʻo pehē ʻi he lotolotonga ʻo e kau fai angahalá, ko e tangata kotoa pē ʻe ʻikai toʻo hake ʻene heletaá ke tauʻi ʻa hono kaungāʻapí kuo pau ke ne hola ki Saione ke hao."
                },
                {
                    "number": 69,
                    "text": "Pea ʻe fakatahataha mai ki ai mei he ngaahi puleʻanga kotoa pē ʻi he lalo langí; pea ʻe hoko ia ko e kakai pē taha ʻa ia ʻe ʻikai te nau fetauʻaki ʻiate kinautolú."
                },
                {
                    "number": 70,
                    "text": "Pea ʻe lea ʻo pehē ʻi he lotolotonga ʻo e kau fai angahalá: ʻOua naʻa tau ʻalu hake ke tauʻi ʻa Saione, he ʻoku fakamanavahē ʻa e kakai ʻoku nofo ʻi Saioné; ko ia ʻe ʻikai te tau lava ke tuʻu."
                },
                {
                    "number": 71,
                    "text": "Pea ʻe hoko ʻo pehē ʻe tānaki fakataha mai ʻa e kau māʻoniʻoní mei he lotolotonga ʻo e ngaahi puleʻanga kotoa pē, pea te nau haʻu ki Saione, ʻoku nau hiva ʻaki ʻa e ngaahi hiva ʻo e fiefia taʻengatá."
                },
                {
                    "number": 72,
                    "text": "Pea ko ʻeni ʻoku ou pehē kiate kimoutolu, taʻofi ʻa e ngaahi meʻá ni ke ʻoua naʻa aʻu atu ia ki he māmaní kae ʻoua ke lelei kiate au, koeʻuhí ke mou lava ʻo fai ʻa e ngāué ni ʻi he ʻao ʻo e kakaí, pea ʻi he ʻao ʻo homou ngaahi filí, koeʻuhí ke ʻoua naʻa nau ʻiloʻi ʻa hoʻomou ngaahi ngāué kae ʻoua ke mou lava ke fai ʻa e meʻa ʻa ia kuó u fekau kiate kimoutolú;"
                },
                {
                    "number": 73,
                    "text": "Koeʻuhí ʻo ka nau ka ʻilo ia, ke nau fakakaukau ki he ngaahi meʻa ko ʻení."
                },
                {
                    "number": 74,
                    "text": "He ʻo ka hā mai ʻa e ʻEikí ʻe fakailifia ia kiate kinautolu, koeʻuhí te nau moʻua ʻi he ilifiá, pea te nau tutuʻu ʻo mamaʻo atu pea tetetete."
                },
                {
                    "number": 75,
                    "text": "Pea ʻe manavahē ʻa e ngaahi puleʻangá kotoa pē koeʻuhí ko e ilifia ki he ʻEikí, pea mo e mālohi ʻo hono māfimafí. ʻE pehē. ʻĒmeni."
                }
            ]
        },
        "/study/scriptures/dc-testament/dc/46": {
            "uri": "/study/scriptures/dc-testament/dc/46",
            "title": "Tokāteline mo e Ngaahi Fuakava 46",
            "data_type": "chapter",
            "chapter_name": "Vahe 46",
            "chapter_summary": [
                "1–2, Kuo pau ke tataki ʻe he kaumātuʻá ʻa e ngaahi fakatahá ʻo fakatatau ki he fakahinohino ʻa e Laumālie Māʻoniʻoní; 3–6, ʻOku totonu ke ʻoua naʻa taʻofi ʻa e kau fekumi fakamātoato ki he moʻoní mei he ngaahi houalotu sākalamēnití; 7–12, Kole ki he ʻOtua pea fekumi ki he ngaahi meʻa-foaki ʻo e Laumālié; 13–26, ʻOku fai mai hano fakamatalaʻi ʻo ha niʻihi ʻo e ngaahi meʻa-foaki ko ʻení; 27–33, ʻOku foaki ki he kau takimuʻa ʻo e Siasí ʻa e mālohi ke nau ʻiloʻi ʻa e ngaahi meʻa-foaki ʻo e Laumālié."
            ],
            "verses": [
                {
                    "number": 1,
                    "text": "Tokanga mai, ʻa kimoutolu, ʻa e kakai ʻo hoku siasí; he ko e moʻoni ʻoku ou pehē kiate kimoutolu naʻe lea ʻaki ʻa e ngaahi meʻá ni kiate kimoutolu koeʻuhí ke ʻaonga kiate kimoutolu pea mou poto ai."
                },
                {
                    "number": 2,
                    "text": "Ka neongo ʻa e ngaahi meʻa ʻa ia kuo tohí, kuo tuku maʻu ai pē ia ki he kaumātuʻa ʻo hoku siasí talu ai pē mei he kamataʻangá, pea ʻe fai atu ai pē, ke nau tataki ʻa e ngaahi fakataha kotoa pē ʻo fakatatau ki he tuʻutuʻuni mo hono fakahinohinoʻi ʻa kinautolu ʻe he Laumālie Māʻoniʻoní."
                },
                {
                    "number": 3,
                    "text": "Ka neongo iá ʻoku fekauʻi ʻa kimoutolu ke ʻoua naʻa mou kapusi ha taha mei hoʻomou ngaahi fakatahá, ʻa ia ʻoku fai ʻi he ʻao ʻo e māmaní."
                },
                {
                    "number": 4,
                    "text": "ʻOku fekau foki kiate kimoutolu ke ʻoua naʻa mou kapusi ki tuʻa mei hoʻomou ngaahi houalotu sākalamēnití ha taha ʻoku kau ki he siasí; ka neongo iá, kapau kuo fai angahala ʻe ha taha, ʻoua naʻá ne kai mo inu kae ʻoua ke ne fai ha fakalelei."
                },
                {
                    "number": 5,
                    "text": "Pea ko e tahá ʻoku ou pehē kiate kimoutolu, ʻoua naʻa mou kapusi ha taha mei hoʻomou ngaahi houalotu sākalamēnití ʻa ia ʻoku nau fekumi fakamātoato ki he puleʻangá—ʻoku ou lea ʻaki ʻeni ʻo kau kiate kinautolu ʻoku ʻikai ke kau ki he siasí."
                },
                {
                    "number": 6,
                    "text": "Pea ʻoku ou toe lea kiate kimoutolu ʻo fekauʻaki mo hoʻomou ngaahi fakataha fakamaʻu ʻo e kau uluí, kapau ʻe ʻi ai ha niʻihi ʻoku ʻikai ʻo e siasí, ʻa ia ʻoku fekumi fakamātoato ki he puleʻangá, ʻoua naʻa mou kapusi ʻa kinautolu ki tuʻa."
                },
                {
                    "number": 7,
                    "text": "Ka ʻoku fekauʻi ʻa kimoutolu ʻi he meʻa kotoa pē ke kole ki he ʻOtuá, ʻa ia ʻokú ne foaki ʻo lahí; pea ko e meʻa ko ia ʻe fakamoʻoniʻi kiate kimoutolu ʻe he Laumālié ʻoku ou loto foki ke mou fai ia ʻi he māʻoniʻoni kakato ʻo e lotó, ʻo ʻaʻeva ʻi he angatonu ʻi hoku ʻaó, pea fakakaukau ki he ikuʻanga ʻo homou fakamoʻuí, pea fai ʻa e meʻa kotoa pē ʻi he lotu mo e fakafetaʻi, koeʻuhí ke ʻoua naʻa kākaaʻi ʻa kimoutolu ʻe ha ngaahi laumālie ʻuli, pe ko e ngaahi tokāteline ʻa e kau tēvoló, pe ko e ngaahi fekau ʻa e tangatá; he ʻoku tupu ʻa e niʻihi mei he tangatá, pea mo e niʻihi mei he kau tēvoló."
                },
                {
                    "number": 8,
                    "text": "Ko ia, mou tokanga telia naʻa kākaaʻi ʻa kimoutolu; pea mou kumi fakamātoato ki he ngaahi meʻa-foaki lelei tahá koeʻuhí ke ʻoua naʻa kākaaʻi ʻa kimoutolu, ʻo manatuʻi maʻu ai pē hono ʻuhinga ʻoku foaki mai ai iá;"
                },
                {
                    "number": 9,
                    "text": "He ko e moʻoni ʻoku ou pehē kiate kimoutolu, ʻoku foaki mai iá ke ʻaonga kiate kinautolu ʻoku ʻofa kiate au mo tauhi ʻeku ngaahi fekaú kotoa pē, pea mo ia ʻoku feinga ke fai peheé; koeʻuhí ke ʻaonga ki he kakai kotoa pē ʻoku fekumi pe kole kiate aú, ʻa ia ʻoku nau kole kae ʻikai koeʻuhí ke maʻu ha fakaʻilonga ke nau fakaʻosi ia ʻi heʻenau ngaahi holi fakakakanó."
                },
                {
                    "number": 10,
                    "text": "Pea ko e tahá, ko e moʻoni ʻoku ou pehē kiate kimoutolu, ʻoku ou loto ke mou manatuʻi maʻu ai pē, pea tauhi maʻu ai pē ʻi homou ʻatamaí pe ko e hā ʻa e ngaahi meʻa-foaki ko iá, ʻa ia ʻoku foaki ki he siasí."
                },
                {
                    "number": 11,
                    "text": "He ʻoku ʻikai ke foaki ʻa e meʻa-foaki kotoa pē ki he tangata kotoa pē; he ʻoku lahi ʻa e ngaahi meʻa-foakí, pea ʻoku foaki ha meʻa-foaki ki he tangata taki taha ʻi he Laumālie ʻo e ʻOtuá."
                },
                {
                    "number": 12,
                    "text": "ʻOku foaki ki he niʻihi ʻa e meʻa-foaki ʻe taha, pea ki he niʻihi ʻa e meʻa-foaki kehe, koeʻuhí ke ʻaonga ia ki he kakai kotoa pē."
                },
                {
                    "number": 13,
                    "text": "ʻOku foaki ki he niʻihi ʻi he Laumālie Māʻoniʻoní ke nau ʻiloʻi ko Sīsū Kalaisí ko e ʻAlo ia ʻo e ʻOtuá, pea naʻe kalusefai ia koeʻuhi ko e ngaahi angahala ʻa e māmaní."
                },
                {
                    "number": 14,
                    "text": "ʻOku foaki ki he niʻihi kehe ke nau tui ki heʻenau ngaahi leá, koeʻuhí ke nau lava foki ʻo maʻu ʻa e moʻui taʻengatá ʻo kapau te nau fai atu ai pē ʻi he faivelengá."
                },
                {
                    "number": 15,
                    "text": "Pea ko e tahá, ʻoku foaki ki he niʻihi ʻi he Laumālie Māʻoniʻoní ke ʻiloʻi ʻa e ngaahi faikehekehe ʻi he pulé, ʻo hangē ko ia ʻe fakafiemālie ki he ʻEiki pē ko iá, ʻo fakatatau ki he finangalo ʻo e ʻEikí, ʻo fakafeʻungaʻi ʻene ngaahi ʻaloʻofá ʻo fakatatau ki he ngaahi tuʻunga kehekehe ʻo e fānau ʻa e tangatá."
                },
                {
                    "number": 16,
                    "text": "Pea ko e tahá, ʻoku foaki ki he niʻihi ʻi he Laumālie Māʻoniʻoní ke ʻiloʻi ʻa e ngaahi faikehekehe ʻo e ngaahi ngāué pe ʻoku tupu ia mei he ʻOtuá, koeʻuhí ke foaki ʻa e ngaahi fakahā ʻa e Laumālié ki he tangata taki taha ke ʻaonga kiate ia."
                },
                {
                    "number": 17,
                    "text": "Pea ko e tahá, ko e moʻoni ʻoku ou pehē kiate kimoutolu, ʻoku foaki ki he niʻihi ʻi he Laumālie ʻo e ʻOtuá ʻa e lea ʻo e potó."
                },
                {
                    "number": 18,
                    "text": "ʻOku foaki ki he tokotaha kehe ʻa e lea ʻo e ʻiló, koeʻuhí ke lava ʻo akoʻi ʻa e tangata kotoa pē ke poto pea maʻu ʻa e ʻiló."
                },
                {
                    "number": 19,
                    "text": "Pea ko e tahá, ʻoku foaki ki he niʻihi ke nau maʻu ʻa e tui ke fakamoʻui ʻa kinautolú;"
                },
                {
                    "number": 20,
                    "text": "Pea ʻoku foaki ki he niʻihi kehe ke nau maʻu ʻa e tui ke fakamoʻui."
                },
                {
                    "number": 21,
                    "text": "Pea ko e tahá, ʻoku foaki ki he niʻihi ke fai ʻa e ngaahi mana;"
                },
                {
                    "number": 22,
                    "text": "Pea ʻoku foaki ki he niʻihi kehe ke nau kikite;"
                },
                {
                    "number": 23,
                    "text": "Pea ki he niʻihi kehe ʻa hono ʻiloʻi ʻo e ngaahi laumālié."
                },
                {
                    "number": 24,
                    "text": "Pea ko e tahá, ʻoku foaki ki he niʻihi ke lea ʻi he ngaahi lea kehekehé;"
                },
                {
                    "number": 25,
                    "text": "Pea ʻoku foaki ki he tokotaha kehe hono fakamatalaʻi ʻo e ngaahi lea kehekehé."
                },
                {
                    "number": 26,
                    "text": "Pea ʻoku tupu ʻa e ngaahi meʻa-foakí ni kotoa pē mei he ʻOtuá, koeʻuhí ke ʻaonga ki he fānau ʻa e ʻOtuá."
                },
                {
                    "number": 27,
                    "text": "Pea ki he pīsope ʻo e siasí pea kiate kinautolu ʻe fili mo fakanofo ʻe he ʻOtuá ke leʻohi ʻa e siasí pea hoko ko e kaumātuʻa ki he siasí, ʻe foaki kiate kinautolu ke ʻiloʻi ʻa e ngaahi meʻa-foaki ko iá kotoa pē telia naʻa ʻi ai ha niʻihi ʻiate kimoutolu ʻe lau ʻoku nau maʻu ka ʻoku ʻikai te nau maʻu mei he ʻOtuá."
                },
                {
                    "number": 28,
                    "text": "Pea ʻe hoko ʻo pehē ko ia te ne kole ʻi he Laumālié te ne maʻu ʻi he Laumālié;"
                },
                {
                    "number": 29,
                    "text": "Koeʻuhi ke foaki ki he niʻihi ke nau maʻu ʻa e ngaahi meʻa-foaki ko iá kotoa pē, koeʻuhí ke ʻi ai ha ʻulu koeʻuhi ke ʻaonga ki he kāingalotú kotoa pē."
                },
                {
                    "number": 30,
                    "text": "Ko ia ia ʻokú ne kole ʻi he Laumālié, ʻokú ne kole ʻo fakatatau ki he finangalo ʻo e ʻOtuá; ko ia ʻoku fai ʻo hangē ko ʻene kolé."
                },
                {
                    "number": 31,
                    "text": "Pea ko e tahá, ʻoku ou pehē kiate kimoutolu, ʻoku totonu ke fai ʻa e ngaahi meʻa kotoa pē ʻi he huafa ʻo Kalaisí, ʻa e meʻa kotoa pē ʻoku mou fai ʻi he Laumālié;"
                },
                {
                    "number": 32,
                    "text": "Pea ʻoku totonu ke mou ʻoatu ʻa e fakafetaʻi ki he ʻOtuá ʻi he Laumālie koeʻuhí ko e tāpuaki kotoa pē ʻe tāpuakiʻi ʻaki ʻa kimoutolú."
                },
                {
                    "number": 33,
                    "text": "Pea ʻoku totonu ke mou ako ke ngāue ʻaki ʻa e angamaʻá mo e anga-māʻoniʻoní ʻi hoku ʻaó maʻu ai pē. ʻE pehē. ʻĒmeni."
                }
            ]
        },
        "/study/scriptures/dc-testament/dc/47": {
            "uri": "/study/scriptures/dc-testament/dc/47",
            "title": "Tokāteline mo e Ngaahi Fuakava 47",
            "data_type": "chapter",
            "chapter_name": "Vahe 47",
            "chapter_summary": [
                "1–4, ʻOku fili ʻa Sione Uitemā ke ne tauhi ʻa e hisitōlia ʻo e Siasí mo hiki tohi maʻá e Palōfitá."
            ],
            "verses": [
                {
                    "number": 1,
                    "text": "Vakai, ʻoku lelei kiate au ke tohi mo tauhi ʻe heʻeku tamaioʻeiki ko Sioné ha hisitōlia, pea tokoni kiate koe, ʻa ʻeku tamaioʻeiki ko Siosefá, ʻi hono hiki ʻo e ngaahi meʻa kotoa pē ʻe foaki kiate koé, kae ʻoua ke ui ia ki ha toe ngaahi fatongia kehe."
                },
                {
                    "number": 2,
                    "text": "Ko e tahá, ko e moʻoni ʻoku ou pehē kiate koe, te ne lava foki ʻo hiki hake hono leʻó ʻi he ngaahi fakatahá, ʻi ha taimi ʻe lelei ai ke fai iá."
                },
                {
                    "number": 3,
                    "text": "Pea ko e tahá, ʻoku ou pehē kiate koe, ʻe fili ia ke tauhi ʻa e lekooti mo e hisitōlia ʻo e siasí maʻu ai pē; he kuó u fili ʻa ʻŌliva Kautele ki ha lakanga kehe."
                },
                {
                    "number": 4,
                    "text": "Ko ia, ʻe foaki kiate ia ʻi he Fakafiemālié, ke tohi ʻa e ngaahi meʻá ni, ʻo fakatatau ki heʻene faivelengá. ʻE pehē. ʻĒmeni."
                }
            ]
        },
        "/study/scriptures/dc-testament/dc/48": {
            "uri": "/study/scriptures/dc-testament/dc/48",
            "title": "Tokāteline mo e Ngaahi Fuakava 48",
            "data_type": "chapter",
            "chapter_name": "Vahe 48",
            "chapter_summary": [
                "1–3, ʻOku fekau ki he Kāingalotu ʻi ʻOhaioó ke nau vahevahe honau kelekelé mo honau kāingá; 4–6, ʻOku fekau ki he Kāingalotú ke nau fakatau mai ʻa e ngaahi konga kelekele, pea langa hake ha kolo, mo muimui ki he faleʻi ʻa honau kau ʻōfisa pulé."
            ],
            "verses": [
                {
                    "number": 1,
                    "text": "ʻOku ʻaonga ke mou nofo ʻi he taimí ni ʻi homou ngaahi nofoʻangá, ʻo hangē ko ia ʻe feʻunga mo e anga ʻo hoʻomou nofó."
                },
                {
                    "number": 2,
                    "text": "Pea fakatatau ki hoʻomou maʻu ha ngaahi konga kelekelé, ke mou foaki ki he kāingalotu mei hahaké;"
                },
                {
                    "number": 3,
                    "text": "Pea kapau ʻoku ʻikai te mou maʻu ha ngaahi konga kelekele, tuku ke nau fakatau mai ki he taimi lolotonga ní ʻi he ngaahi potu fonua takatakaí, ʻo fakatatau ki he meʻa ʻe hā ngalingali lelei kiate kinautolú, he ʻoku ʻaonga ke nau maʻu ha ngaahi potu ke nau nofo ai ʻi he taimí ni."
                },
                {
                    "number": 4,
                    "text": "ʻOku ʻaonga ke mou fakatoe ʻa e paʻanga kotoa pē te mou lavá, pea ke mou maʻu ʻa e meʻa kotoa pē te mou lava ʻo maʻu ʻi he māʻoniʻoní, koeʻuhí ke ʻi ai ha taimi te mou lava ai ʻo fakatau mai ha fonua ko ha tofiʻa, ʻio ʻa e koló."
                },
                {
                    "number": 5,
                    "text": "ʻOku teʻeki ai ke fakahā ʻa e feituʻú; ka ʻe ʻi ai ʻa e kau tangata ʻe niʻihi ʻe fili ʻi he hili ʻa e haʻu homou kāingá mei hahaké, pea ʻe tuku kiate kinautolu ke nau ʻiloʻi ʻa e feituʻú, pe ʻe fakahā ia kiate kinautolu."
                },
                {
                    "number": 6,
                    "text": "Pea ʻe fili ʻa kinautolu ke fakatau mai ʻa e ngaahi konga kelekelé, pea kamata ʻa hono fokotuʻu ʻo e tuʻunga ʻo e koló; pea ʻe toki kamata leva ke mou fakataha mai mo homou ngaahi fāmilí, ko e tangata taki taha ʻo fakatatau ki hono fāmilí, ʻo fakatatau ki he tuʻunga ʻokú ne ʻi aí, pea hangē ko ia ʻe tuʻutuʻuni kiate ia ʻe he kau palesitení mo e pīsope ʻo e siasí, ʻo fakatatau ki he ngaahi fono mo e ngaahi fekau kuo mou maʻú, pea mo ia te mou maʻu ʻamuí. ʻE pehē. ʻĒmeni."
                }
            ]
        },
        "/study/scriptures/dc-testament/dc/49": {
            "uri": "/study/scriptures/dc-testament/dc/49",
            "title": "Tokāteline mo e Ngaahi Fuakava 49",
            "data_type": "chapter",
            "chapter_name": "Vahe 49",
            "chapter_summary": [
                "1–7, ʻE ʻikai fakahā mai ʻa e ʻaho mo e houa ʻo e hāʻele mai ʻa Kalaisí kae ʻoua kuó ne hāʻele mai; 8–14, Kuo pau ke fakatomala ʻa e tangatá, ʻo tui ki he ongoongoleleí, mo talangofua ki he ngaahi ouaú ka nau maʻu ʻa e fakamoʻuí; 15–16, Ko e tuʻutuʻuni ʻe he ʻOtuá ʻa e malí, 17–21, ʻOku fakangofua ke kai ʻa e kakanoʻi manú; 22–28, ʻE tupulaki ʻa Saione pea ʻe matala mai ʻa e kau Leimaná ʻo hangē ko e lose ki muʻa ʻi he Hāʻele ʻAnga Uá."
            ],
            "verses": [
                {
                    "number": 1,
                    "text": "Tokanga mai ki heʻeku leá, ʻa ʻeku kau tamaioʻeiki ko Sitenei, mo Paʻale, mo Līmaní; he vakai, ko e moʻoni ʻoku ou pehē kiate kimoutolu, ʻoku ou fai kiate kimoutolu ʻa e fekau ke mou ʻalu ʻo malanga ʻaki ki he kau Sieká ʻa ʻeku ongoongolelei ʻa ia kuo mou maʻú, ʻio ʻo fakatatau ki he meʻa kuo mou maʻú."
                },
                {
                    "number": 2,
                    "text": "Vakai, ʻoku ou pehē kiate kimoutolu, ʻoku nau fie ʻilo ʻa e moʻoní ʻo fakakonga pē, kae ʻikai ko hono kakató, he ʻoku ʻikai te nau totonu ʻi hoku ʻaó pea kuo pau ke nau fakatomala."
                },
                {
                    "number": 3,
                    "text": "Ko ia, ʻoku ou fekauʻi ʻa kimoua, ʻa ʻeku ongo tamaioʻeiki ko Sitenei mo Paʻalé, ke malanga ʻaki ʻa e ongoongoleleí kiate kinautolu."
                },
                {
                    "number": 4,
                    "text": "Pea ʻe fakanofo ʻa ʻeku tamaioʻeiki ko Līmaní ki he ngāué ni, koeʻuhí ke ne fealēleaʻaki mo kinautolu, ʻo ʻikai fakatatau ki he meʻa kuó ne maʻu meiate kinautolú, kae fakatatau ki he meʻa ʻa ia ʻe akoʻi kiate ia ʻe kimouá ko ʻeku ongo tamaioʻeikí; pea ʻi heʻene fai pehē te u tāpuakiʻi ia, he ka ʻikai pea ʻe ʻikai te ne tuʻumālie."
                },
                {
                    "number": 5,
                    "text": "ʻOku folofola peheni ʻe he ʻEikí; he ko e ʻOtua au, pea ne u fekau hoku ʻAlo pē Taha naʻe Fakatupú ki he māmaní koeʻuhí ko hono huhuʻi ʻo e māmaní, pea kuó u tuʻutuʻuni ko ia ia ʻe tali iá ʻe fakamoʻui ia, pea ko ia ia ʻe ʻikai te ne tali iá ʻe malaʻia ia—"
                },
                {
                    "number": 6,
                    "text": "Pea naʻa nau fai ki he Foha ʻo e Tangatá ʻo hangē pē ko honau lotó; pea kuó ne maʻu hono mālohí ʻi he toʻukupu toʻomataʻu ʻo hono nāunaú, pea ʻokú ne lolotonga pule ʻi he ngaahi langí, pea te ne pule ai pē kae ʻoua ke ne hāʻele hifo ki māmani ke fakamoʻulaloaʻi ʻa e ngaahi fili kotoa pē ki hono lalo vaʻé, ʻa ia ko e taimi ʻoku ofi mai—"
                },
                {
                    "number": 7,
                    "text": "Ko au, ko e ʻEiki ko e ʻOtuá, kuó u lea ʻaki ia; ka ʻoku ʻikai ke ʻiloʻi ʻe ha tangata ʻa e houá mo e ʻahó, pea ʻoku ʻikai foki ke ʻilo ia ʻe he kau ʻāngelo ʻi he langí, pea ʻe ʻikai foki te nau ʻilo kae ʻoua ke ne haʻu."
                },
                {
                    "number": 8,
                    "text": "Ko ia, ko hoku lotó ke fakatomala ʻa e kakai kotoa pē, he kuo moʻulaloa kotoa pē ki he fai angahalá, tuku kehe pē ʻa kinautolu kuó u fakatoe maʻaku, ʻa ia ko ha kau tangata māʻoniʻoni ʻoku ʻikai te mou ʻilo ki ai."
                },
                {
                    "number": 9,
                    "text": "Ko ia, ʻoku ou pehē kiate kimoutolu kuó u ʻoatu kiate kimoutolu ʻa ʻeku fuakava taʻengatá, ʻa ia naʻe ʻi ai talu mei he kamataʻangá."
                },
                {
                    "number": 10,
                    "text": "Pea ko e meʻa kuó u talaʻofa ʻakí kuó u fakahoko ia, pea ʻe punou ki ai ʻa e ngaahi puleʻanga ʻo e māmaní; pea, kapau ʻe ʻikai te nau fai ia ʻiate kinautolu pē, ka te nau punou hifo, koeʻuhí he ko e meʻa kuo hiki haké ni ia ʻe iá ʻe fakahifo ia ki lalo ʻi he mālohi."
                },
                {
                    "number": 11,
                    "text": "Ko ia, ʻoku ou fai kiate kimoutolu ʻa e fekau ke mou ʻalu atu ʻi he lotolotonga ʻo e kakaí ni, pea pehē kiate kinautolu, ʻo hangē ko ʻeku ʻaposetolo ʻi muʻá ʻa ia ko hono hingoá ko Pitá:"
                },
                {
                    "number": 12,
                    "text": "Tui ki he huafa ʻo e ʻEiki ko Sīsuú, ʻa ia naʻe ʻi he māmaní, pea ʻe hāʻele mai, ko e kamataʻangá mo e ngataʻangá;"
                },
                {
                    "number": 13,
                    "text": "Fakatomala pea papitaiso ʻi he huafa ʻo Sīsū Kalaisí, ʻo fakatatau ki he fekau toputapú, ke fakamolemoleʻi ʻa e ngaahi angahalá;"
                },
                {
                    "number": 14,
                    "text": "Pea ko ia ia te ne fai ʻení, ʻe maʻu ʻe ia ʻa e meʻa-foaki ʻo e Laumālie Māʻoniʻoní, ʻi he hilifaki ʻo e nimá ʻe he kaumātuʻa ʻo e siasí."
                },
                {
                    "number": 15,
                    "text": "Pea ko e tahá, ko e moʻoni ʻoku ou pehē kiate kimoutolu, ʻilonga ia ʻe fekau ke ʻoua ʻe malí, ʻoku ʻikai ke tuʻutuʻuni ia ʻe he ʻOtuá, he kuo tuʻutuʻuni ʻe he ʻOtuá ʻa e nofo malí ki he tangatá."
                },
                {
                    "number": 16,
                    "text": "Ko ia ʻoku ngofua ke ne maʻu ha uaifi ʻe toko taha, pea ke na hoko ʻa kinaua ko e kakano pē taha, pea ke fai ʻeni kotoa pē koeʻuhí ke fakahoko ʻe he māmaní ʻa e taumuʻa ʻo hono fakatupú;"
                },
                {
                    "number": 17,
                    "text": "Pea ke lava ʻo fakafonu ʻaki ia ʻa e tokolahi ʻo e tangatá ʻo fakatatau ki hono fakatupu ki muʻa ʻi hono ngaohi ʻo e māmaní."
                },
                {
                    "number": 18,
                    "text": "Pea ko ia ia ʻe fekau ke fakaʻehiʻehi mei he ngaahi kakanoʻi manú ke ʻoua naʻa kai ai ʻa e tangatá, kuo ʻikai ke tuʻutuʻuni ia ʻe he ʻOtuá;"
                },
                {
                    "number": 19,
                    "text": "He vakai, ko e fanga manu ʻo e vaó mo e fanga manupuna ʻo e ʻataá, pea mo ia ʻoku tupu mei he kelekelé, kuo tuʻutuʻuni ke fakaʻaongaʻi ʻe he tangatá ki he meʻakai mo e kofu, pea ke ne maʻu ia ʻo lahi."
                },
                {
                    "number": 20,
                    "text": "Ka ʻoku ʻikai ke tuku ke maʻu ʻe ha tangata ʻe taha ha meʻa lahi ange ʻi ha tangata kehe, ko ia ʻoku nofo ai ʻa e māmaní ʻi he angahala."
                },
                {
                    "number": 21,
                    "text": "Pea ʻe malaʻia ʻa e tangata ko ia ʻoku lilingi ha toto pe maumauʻi ha kakano ka ʻoku ʻikai ʻaonga kiate iá."
                },
                {
                    "number": 22,
                    "text": "Pea ko e tahá, ko e moʻoni ʻoku ou pehē kiate kimoutolu, ʻe ʻikai haʻu ʻa e Foha ʻo e Tangatá ʻi he fōtunga ʻo ha fefine, pe ko ha tangata ʻoku fononga holo ʻi he māmani."
                },
                {
                    "number": 23,
                    "text": "Ko ia, ʻoua naʻa kākaaʻi ʻa kimoutolu, ka ke mou fai atu ʻi he tuʻu maʻu, ʻo ʻamanaki atu ki hano lulululuʻi ʻo e ngaahi langí, pea tetetete ʻa e māmaní pea tāsipesipa ʻo hangē ko ha tangata konā, pea hiki hake ʻa e ngaahi teleʻá, pea holoki hifo ʻa e ngaahi moʻungá, pea fakatokalelei ʻa e ngaahi potu tokakoví—pea ʻe hoko ʻeni kotoa pē ʻo ka ifiʻi ʻe he ʻāngeló ʻa ʻene talupité."
                },
                {
                    "number": 24,
                    "text": "Ka ki muʻa pea hoko ʻa e fuʻu ʻaho lahi ʻo e ʻEikí, ʻe tupulekina ʻa Sēkope ʻi he feituʻu maomaonganoá, pea ʻe matala ʻa e kau Leimaná ʻo hangē ko e losé."
                },
                {
                    "number": 25,
                    "text": "ʻE tupulekina ʻa Saione ʻi he funga ʻo e ngaahi tafungofungá pea nēkeneka ʻi he ngaahi funga moʻungá, pea ʻe fakatahataha ia ki he potu ʻa ia kuó u filí."
                },
                {
                    "number": 26,
                    "text": "Vakai, ʻoku ou pehē kiate kimoutolu, ʻalu atu ʻo hangē ko ʻeku fekau kiate kimoutolú; fakatomala mei hoʻomou ngaahi angahala kotoa pē; kole pea te mou maʻu; tukituki pea ʻe toʻo kiate kimoutolu."
                },
                {
                    "number": 27,
                    "text": "Vakai, te u muʻomuʻa ʻiate kimoutolu, pea hoko foki ko homou muiaki; pea te u ʻi homou lotolotongá, pea ʻe ʻikai ke veuveuki ʻa kimoutolu."
                },
                {
                    "number": 28,
                    "text": "Vakai, ko Sīsū Kalaisi au, pea te u haʻu vave. ʻE pehē. ʻĒmeni."
                }
            ]
        },
        "/study/scriptures/dc-testament/dc/50": {
            "uri": "/study/scriptures/dc-testament/dc/50",
            "title": "Tokāteline mo e Ngaahi Fuakava 50",
            "data_type": "chapter",
            "chapter_name": "Vahe 50",
            "chapter_summary": [
                "1–5, ʻOku ʻi he māmaní ʻa e ngaahi laumālie kākā; 6–9, Malaʻia ki he kau mālualoí mo kinautolu kuo tuʻusi atu mei he Siasí; 10–14, Kuo pau ke malanga ʻaki ʻe he kaumātuʻá ʻa e ongoongoleleí ʻi he Laumālie; 15–22, ʻOku ʻaonga ke fakamāmaʻi ʻe he Laumālié ʻa e kau malangá mo e kau fanongó; 23–25, Ko e meʻa ʻoku ʻikai fakamāmá ʻoku ʻikai mei he ʻOtua ia; 26–28, ʻOku maʻu ʻe he kau tui faivelengá ʻa e ngaahi meʻa kotoa pē; 29–36, ʻOku tali mai ʻa e ngaahi lotu ʻa kinautolu ʻoku fakahaohaoaʻí; 37–46, Ko Kalaisi ʻa e Tauhi-sipi Leleí pea mo e Maka ʻo ʻIsilelí."
            ],
            "verses": [
                {
                    "number": 1,
                    "text": "Tokanga mai ʻa kimoutolu, ʻa e kaumātuʻa ʻo hoku siasí, pea fanongo ʻa e telingá ki he leʻo ʻo e ʻOtua moʻuí; pea tokanga ki he ngaahi lea ʻo e potó ʻa ia ʻe foaki kiate kimoutolu, ʻo fakatatau ki hoʻomou kolé pea mo hoʻomou felotoi ʻo kau ki he siasí pea mo e ngaahi laumālie kuo ʻalu holo ʻi he māmaní."
                },
                {
                    "number": 2,
                    "text": "Vakai, ko e moʻoni ʻoku ou pehē kiate kimoutolu, ʻoku lahi ʻa e ngaahi laumālie ʻa ia ko e ngaahi laumālie kākā, ʻa ia kuo nau ʻalu atu ʻi he māmaní ʻo kākaaʻi ʻa e māmaní."
                },
                {
                    "number": 3,
                    "text": "Pea kuo feinga foki ʻe Sētane ke kākaaʻi ʻa kimoutolu, koeʻuhí ke ne lava ʻo ikunaʻi ʻa kimoutolu."
                },
                {
                    "number": 4,
                    "text": "Vakai, ko au, ko e ʻEikí, kuó u sio kiate kimoutolu, peá u mamata ki ha ngaahi anga-fakalielia ʻi he siasi ʻa ia ʻoku nau lau ʻoku ui ʻaki ʻa kinautolu ʻa hoku hingoá."
                },
                {
                    "number": 5,
                    "text": "Ka ʻe monūʻia ʻa kinautolu ʻe faivelenga pea kātakí, neongo pe ʻi he moʻuí pe ʻi he maté, he te nau maʻu ʻa e moʻui taʻengatá."
                },
                {
                    "number": 6,
                    "text": "Ka ʻe malaʻia ʻa kinautolu ʻa ia ko e kau kākā mo e kau mālualoí, ko ia ʻoku folofola peheni ʻe he ʻEikí, te u ʻomi ʻa kinautolu ki he fakamaau."
                },
                {
                    "number": 7,
                    "text": "Vakai, ko e moʻoni ʻoku ou pehē kiate kimoutolu, ʻoku ʻi ai ʻa e kau mālualoi ʻiate kimoutolu, ʻa ia kuo nau kākaaʻi ʻa e niʻihi, ʻa ia kuo foaki ai ʻa e mālohi ki he filí; kae vakai, ʻe toe fakafoki mai ʻa e faʻahinga peheé;"
                },
                {
                    "number": 8,
                    "text": "Ka ʻe ʻiloʻi ʻa e kau mālualoí pea ʻe motuhi atu ʻa kinautolu, neongo pe ʻi he moʻuí pe ʻi he maté, ʻio ʻo fakatatau pē ki hoku lotó; pea ʻe malaʻia ʻa kinautolu ʻe tuʻusi atu mei hoku siasí, he ko kinautolu ko iá kuo ikunaʻi ʻa kinautolu ʻe he māmaní."
                },
                {
                    "number": 9,
                    "text": "Ko ia, tuku ke tokanga ʻa e tangata kotoa pē telia naʻá ne fai ʻa e meʻa ko ia ʻoku ʻikai ʻi he moʻoní mo e māʻoniʻoní ʻi hoku ʻaó."
                },
                {
                    "number": 10,
                    "text": "Pea ko ʻeni mou haʻu, ʻoku folofola ʻe he ʻEikí ʻi he Laumālié, ki he kaumātuʻa ʻo hono siasí, pea tuku ke tau alea fakataha, koeʻuhí ke mahino kiate kimoutolu;"
                },
                {
                    "number": 11,
                    "text": "Tuku ke tau alea ʻo hangē pē ko e alea ʻa ha tangata mo ha tokotaha kehe ko e mata ki he mata."
                },
                {
                    "number": 12,
                    "text": "Ko ʻeni, ʻi he alea ha tangatá ʻoku ʻiloʻi ʻene ʻuhingá ʻe he tangata, koeʻuhi ʻokú ne alea ʻo hangē ko ha tangata; ko au, ko e ʻEikí, ʻe pehē pē ʻeku alea mo kimoutolú koeʻuhí ke mahino kiate kimoutolu."
                },
                {
                    "number": 13,
                    "text": "Ko ia, ko au ko e ʻEikí ʻoku ou fai kiate kimoutolu ʻa e fehuʻí ni—naʻe fakanofo ʻa kimoutolú ki he hā?"
                },
                {
                    "number": 14,
                    "text": "Ke malanga ʻaki ʻeku ongoongoleleí ʻi he Laumālié, ʻio ʻa e Fakafiemālié ʻa ia naʻe fekauʻi atu ke akoʻi ʻa e moʻoní."
                },
                {
                    "number": 15,
                    "text": "Pea naʻa mou toki maʻu ha ngaahi laumālie ʻa ia naʻe ʻikai mahino kiate kimoutolu, pea naʻa mou tali ʻa kinautolu ʻo pehē ko e meʻa mei he ʻOtuá; pea ʻoku mou tonuhia koā ʻi he meʻá ni?"
                },
                {
                    "number": 16,
                    "text": "Vakai, te mou tali ʻa e fehuʻí ni ʻe kimoutolu pē; ka neongo iá, te u ʻaloʻofa kiate kimoutolu; ko ia ia ʻoku vaivai ʻiate kimoutolú ʻe ngaohi ia ke mālohi ʻamui."
                },
                {
                    "number": 17,
                    "text": "Ko e moʻoni ʻoku ou pehē kiate kimoutolu, ko ia ia ʻoku fakanofo ʻiate aú pea fekauʻi atu ke malanga ʻaki ʻa e folofola ʻo e moʻoní ʻi he Fakafiemālié, ʻi he Laumālie ʻo e moʻoní, ʻokú ne malanga ʻaki ia ʻi he Laumālie ʻo e moʻoní pe ʻi ha founga kehe?"
                },
                {
                    "number": 18,
                    "text": "Pea kapau ʻoku fai ia ʻi ha founga kehe ʻoku ʻikai mei he ʻOtuá ia."
                },
                {
                    "number": 19,
                    "text": "Pea ko e tahá, ko ia ia ʻokú ne maʻu ʻa e folofola ʻo e moʻoní, ʻokú ne maʻu ia ʻi he Laumālie ʻo e moʻoní pe ʻi ha toe founga kehe?"
                },
                {
                    "number": 20,
                    "text": "Kapau ʻoku fai ia ʻi ha founga kehe ʻoku ʻikai mei he ʻOtuá ia."
                },
                {
                    "number": 21,
                    "text": "Ko ia, ko e hā ʻoku ʻikai faʻa mahino ai kiate kimoutolu ʻo mou ʻiloʻi, ko ia ia ʻokú ne maʻu ʻa e folofolá ʻi he Laumālie ʻo e moʻoní ʻokú ne maʻu ia ʻo hangē ko hono malanga ʻaki ia ʻi he Laumālie ʻo e moʻoní?"
                },
                {
                    "number": 22,
                    "text": "Ko ia, ko ia ʻoku malangá pea mo ia ʻokú ne maʻú, ʻoku femahinoʻaki ʻa kinaua, pea ʻoku fakamāmaʻi ʻa kinaua fakatouʻosi peá na fiefia fakataha."
                },
                {
                    "number": 23,
                    "text": "Pea ko e meʻa ʻoku ʻikai ke fakamāmaʻí ʻoku ʻikai mei he ʻOtuá ia, pea ko e fakapoʻulí ia."
                },
                {
                    "number": 24,
                    "text": "Ko e meʻa ko ia ʻoku mei he ʻOtuá, ko e māmá ia; pea ko ia ia ʻokú ne maʻu ʻa e māmá, pea fai atu ai pē ʻi he ʻOtuá, te ne maʻu ʻa e maama lahi ange; pea ʻe tupulaki ʻa e maama ko iá ʻo ngingila ange kae ʻoua ke aʻu ki he ʻaho haohaoá."
                },
                {
                    "number": 25,
                    "text": "Pea ko e tahá, ko e moʻoni ʻoku ou pehē kiate kimoutolu, pea ʻoku ou lea ʻaki ia koeʻuhí ke mou lava ʻo ʻiloʻi ʻa e moʻoní, koeʻuhí ke mou kapusi ʻa e fakapoʻulí meiate kimoutolu;"
                },
                {
                    "number": 26,
                    "text": "Ko ia ia ʻoku fakanofo ʻe he ʻOtuá mo fekauʻi atú, ʻoku fili ia ke hoko ko e lahi taha, neongo ko e siʻi tahá ia pea ko e tamaioʻeiki ʻa e kakai kotoa pē."
                },
                {
                    "number": 27,
                    "text": "Ko ia, ʻokú ne maʻu ʻa e ngaahi meʻa kotoa pē; he ʻoku moʻulaloa ʻa e ngaahi meʻa kotoa pē kiate ia, ʻi he langí pea mo e māmaní fakatouʻosi, ko e moʻuí mo e māmá, ʻa e Laumālié mo e mālohí, ʻoku fekauʻi atu ʻi he finangalo ʻo e Tamaí ʻia Sīsū Kalaisi, ko hono ʻAló."
                },
                {
                    "number": 28,
                    "text": "Ka ʻoku ʻikai ke maʻu ʻe ha tangata ʻa e ngaahi meʻa kotoa pē tuku kehe pē ʻo kapau kuo fakahaohaoaʻi mo fakamaʻa ia mei he ngaahi angahala kotoa pē."
                },
                {
                    "number": 29,
                    "text": "Pea kapau ʻoku fakahaohaoaʻi mo fakamaʻa ʻa kimoutolu mei he angahala kotoa pē, te mou kole ha meʻa pē ʻoku mou loto ki aí ʻi he huafa ʻo Sīsuú pea ʻe fai ia."
                },
                {
                    "number": 30,
                    "text": "Ka ke mou ʻiloʻi ʻeni, ʻe fakahā kiate kimoutolu ʻa e meʻa ke mou kolé; pea ko e meʻa ʻi he fili ʻa kimoutolu ke hoko ko e ʻulú, ko ia ʻe moʻulaloa ai ʻa e ngaahi laumālié kiate kimoutolu."
                },
                {
                    "number": 31,
                    "text": "Ko ia, ʻe hoko ʻo pehē, kapau te mou mamata ki ha laumālie ʻoku fakahā mai ʻa ia ʻoku ʻikai mahino kiate kimoutolu, pea ʻoku ʻikai te mou maʻu ʻa e laumālie ko iá, ke mou fehuʻi ki he Tamaí ʻi he huafa ʻo Sīsuú; pea kapau ʻe ʻikai te ne foaki atu kiate kimoutolu ʻa e laumālie ko iá, te mou lava ʻo ʻiloʻi ʻoku ʻikai mei he ʻOtuá ia."
                },
                {
                    "number": 32,
                    "text": "Pea ʻe foaki atu kiate kimoutolu ʻa e mālohi ki he laumālie ko iá; pea ke mou fakahā hono kovi ʻo e laumālie ko iá ʻaki ʻa e leʻo-lahi ʻoku ʻikai mei he ʻOtuá ia—"
                },
                {
                    "number": 33,
                    "text": "ʻO ʻikai tukuakiʻi ʻi he lauʻikoviʻi, koeʻuhí ke ʻoua naʻa ikunaʻi ʻa kimoutolu, ʻo ʻikai foki ʻi he pōlepole pe ʻi he fiefia telia naʻa maʻu ʻe ia ʻa kimoutolu."
                },
                {
                    "number": 34,
                    "text": "Ko ia ia ʻokú ne maʻu ha meʻa mei he ʻOtuá, tuku ke ne fakahā ko e meʻa ia mei he ʻOtuá; pea tuku ke ne fiefia ʻi he lau ia ʻe he ʻOtuá ʻokú ne feʻunga ke maʻu iá."
                },
                {
                    "number": 35,
                    "text": "Pea ʻi he tokanga mo fai ʻa e ngaahi meʻá ni ʻa ia kuo mou maʻú, pea mo ia te mou maʻu ʻamuí—pea ʻoku foaki kiate kimoutolu ʻa e puleʻangá ʻe he Tamaí, pea mo e mālohi ke ikunaʻi ʻa e ngaahi meʻa kotoa pē ʻa ia kuo ʻikai ke tuʻutuʻuni ʻe iá—"
                },
                {
                    "number": 36,
                    "text": "Pea vakai, ko e moʻoni ʻoku ou pehē kiate kimoutolu, ʻoku monūʻia ʻa kimoutolu ʻa ia ʻoku mou lolotonga fanongó ni ki he ngaahi leá ni ʻaʻaku mei he ngutu ʻo ʻeku tamaioʻeikí, he kuo fakamolemoleʻi hoʻomou ngaahi angahalá kiate kimoutolu."
                },
                {
                    "number": 37,
                    "text": "Tuku ke ʻalu atu ʻa ʻeku tamaioʻeiki ko Siosefa Uikifilí, ʻa ia ʻoku ou leleiʻia lahi ai, pea mo ʻeku tamaioʻeiki ko Paʻale P. Palatí, ʻi he lotolotonga ʻo e ngaahi potu siasí pea fakamālohia ʻa kinautolu ʻaki ʻa e lea ʻo e naʻinaʻi;"
                },
                {
                    "number": 38,
                    "text": "Kae ʻumaʻā foki ʻeku tamaioʻeiki ko Sione Kolelí, pe ko ʻeku kau tamaioʻeiki kotoa pē kuo fakanofo ki he lakanga ko ʻení, pea tuku ke nau ngāue ʻi he ngoue vainé; pea ke ʻoua naʻa taʻofi ʻa kinautolu ʻe ha tangata mei hono fai ʻo e meʻa ko ia kuó u tuʻutuʻuni kiate kinautolú—"
                },
                {
                    "number": 39,
                    "text": "Ko ia, ʻoku ʻikai tonuhia ʻi he meʻá ni ʻa ʻeku tamaioʻeiki ko ʻEtuate Pātilisí; ka neongo iá tuku ke ne fakatomala pea ʻe fakamolemoleʻi ia."
                },
                {
                    "number": 40,
                    "text": "Vakai, ko e fānau iiki ʻa kimoutolu, pea ʻoku ʻikai te mou malava ke kātakiʻi ʻa e ngaahi meʻa kotoa pē ʻi he taimí ni; ka kuo pau ke mou tupulaki ʻi he angaʻofa pea ʻi he ʻiloʻi ʻo e moʻoní."
                },
                {
                    "number": 41,
                    "text": "ʻOua ʻe manavahē, ʻe fānau iiki, he ʻoku ʻaʻaku ʻa kimoutolu, pea kuó u ikunaʻi ʻa e māmaní, pea ʻoku mou kau kiate kinautolu kuo foaki ʻe heʻeku Tamaí kiate aú;"
                },
                {
                    "number": 42,
                    "text": "Pea ʻe ʻikai mole ha taha ʻo kinautolu kuo foaki kiate au ʻe heʻeku Tamaí."
                },
                {
                    "number": 43,
                    "text": "Pea ko e Tamaí pea mo au ʻokú ma taha pē. ʻOku ou ʻi he Tamaí pea ʻoku ʻiate au ʻa e Tamaí; pea ʻe fakatatau ki hoʻomou tali aú, ʻa hoʻomou ʻiate aú mo ʻeku ʻiate kimoutolú."
                },
                {
                    "number": 44,
                    "text": "Ko ia, ʻoku ou ʻi homou lotolotongá, pea ko e tauhi-sipi leleí au, pea ko e maka ʻo ʻIsilelí. Ko ia ia te ne langa ki he maka ní, ʻe ʻikai pē te ne hinga."
                },
                {
                    "number": 45,
                    "text": "Pea ʻoku ʻunuʻunu mai ʻa e ʻaho te mou fanongo ai ki hoku leʻó mo mamata kiate au, pea ʻiloʻi ʻoku ou ʻi ai."
                },
                {
                    "number": 46,
                    "text": "Ko ia, ke mou leʻo, koeʻuhí ke mou mateuteu. ʻE pehē. ʻĒmeni."
                }
            ]
        },
        "/study/scriptures/dc-testament/dc/51": {
            "uri": "/study/scriptures/dc-testament/dc/51",
            "title": "Tokāteline mo e Ngaahi Fuakava 51",
            "data_type": "chapter",
            "chapter_name": "Vahe 51",
            "chapter_summary": [
                "1–8, ʻOku fili ʻa ʻEtuate Pātilisi ke ne hanga ʻo tokangaʻi ʻa e ngaahi tufakanga tauhí mo e ngaahi konga kelekelé; 9–12, ʻOku fekau ki he Kāingalotú ke nau faitotonu ʻi heʻenau ngaahi ngāué pea nau maʻu ʻa e meʻa tatau; 13–15, Kuo pau ke ʻi ai hanau fale tukuʻanga koloa ʻo e pīsopé pea vahevahe ʻa e ngaahi konga kelekelé ʻo fakatatau ki he fono ʻa e ʻEikí; 16–20, ʻE hoko ʻa ʻOhaiō ko ha tānakiʻanga fakataimi pē."
            ],
            "verses": [
                {
                    "number": 1,
                    "text": "Tokanga mai kiate au, ʻoku folofola ʻe he ʻEikí ko homou ʻOtuá, pea te u lea ki heʻeku tamaioʻeiki ko ʻEtuate Pātilisí, ʻo foaki kiate ia ha ngaahi fakahinohino; he ʻoku totonu ke ne maʻu ha ngaahi fakahinohino ki he anga hono fokotuʻutuʻu ʻo e kakai ní."
                },
                {
                    "number": 2,
                    "text": "He ʻoku totonu ke fokotuʻutuʻu ʻa kinautolu ʻo fakatatau ki heʻeku ngaahi fonó; kapau ʻe ʻikai, ʻe tuʻusi atu ʻa kinautolu."
                },
                {
                    "number": 3,
                    "text": "Ko ia, tuku ki heʻeku tamaioʻeiki ko ʻEtuate Pātilisí pea mo kinautolu kuó ne filí, ʻa ia ʻoku ou leleiʻia aí, ke nau vaheʻi maʻá e kakaí ni ʻa honau ngaahi tufakangá, ko e tangata kotoa pē ke maʻu tatau ʻo fakatatau ki hono fāmilí, ʻo fakatatau ki he ngaahi anga ʻo ʻene nofó pea mo ʻene ngaahi fiemaʻú mo e ngaahi meʻa ʻoku ʻaonga ke ne maʻú."
                },
                {
                    "number": 4,
                    "text": "Pea tuku ki heʻeku tamaioʻeiki ko ʻEtuate Pātilisí, ʻo ka hili ʻene tuʻutuʻuni ki ha tangata ʻa hono tufakangá, ke ne ʻoatu kiate ia ha tohi ʻa ia ʻe fakapapauʻi ai kiate ia ʻa hono tufakangá, koeʻuhí ke ne maʻu ia, ʻio ʻa e totonu ko ʻení pea mo e tofiʻa ko ʻení ʻi he siasí, kae ʻoua kuó ne toki maumau-fono ʻo ʻikai lau ia ʻi he leʻo ʻo e siasí ʻokú ne feʻunga ke ne kau ki he siasí, ʻo fakatatau ki he ngaahi fono mo e ngaahi fuakava ʻo e siasí."
                },
                {
                    "number": 5,
                    "text": "Pea kapau te ne maumau-fono pea ʻikai lau ia ʻokú ne feʻunga ke kau ki he siasí, ʻe ʻikai te ne maʻu ha mālohi ke ʻekeʻi ʻa e ʻinasi ʻa ia kuó ne fakatapui ki he pīsopé maʻá e masiva mo e faingataʻaʻia ʻo hoku siasí; ko ia, ʻe ʻikai te ne maʻu ʻa e meʻaʻofá, ka te ne maʻu ha totonu pē ke ʻekeʻi ʻa e tufakanga pē ko ia kuo tuku kiate ia ʻaki ha tohi fakapapaú."
                },
                {
                    "number": 6,
                    "text": "Pea ko ia ʻe fakapapauʻi ai ʻa e ngaahi meʻa kotoa pē, ʻo fakatatau ki he ngaahi lao ʻo e fonuá."
                },
                {
                    "number": 7,
                    "text": "Pea tuku ke vaheʻi maʻá e kakaí ni ʻa e meʻa ʻoku ʻa e kakai ní."
                },
                {
                    "number": 8,
                    "text": "Pea ko e paʻanga ʻoku toe ki he kakai ní—tuku ke fili ha fakafofonga ki he kakaí ni, ke ngāue ʻaki ʻa e paʻangá ke ʻomai ʻaki ha meʻakai mo e ngaahi kofu, ʻo fakatatau ki he ngaahi fie maʻu ʻa e kakai ní."
                },
                {
                    "number": 9,
                    "text": "Pea tuku ke faitotonu ʻa e tangata kotoa pē, pea tuʻunga tatau ʻi he kakaí ni, ʻo maʻu tatau, koeʻuhí ke mou taha pē, ʻo hangē ko ia kuó u fekau kiate kimoutolú."
                },
                {
                    "number": 10,
                    "text": "Pea tuku ʻa e ngaahi meʻa ʻa e kakai ní ke ʻoua naʻa ʻave ʻo foaki ia ki ha potu siasi kehe."
                },
                {
                    "number": 11,
                    "text": "Ko ia, kapau ʻe maʻu ʻe ha potu siasi kehe ha paʻanga mei he potu siasi ko ʻení, tuku ke nau toe totongi mai ki he potu siasí ni ʻo fakatatau mo e meʻa te nau felotoi ki aí;"
                },
                {
                    "number": 12,
                    "text": "Pea ʻe fai ʻeni ʻo fou ʻi he pīsopé pe ko e fakafofongá, ʻa ia ʻe fili ʻi he leʻo ʻo e siasí."
                },
                {
                    "number": 13,
                    "text": "Pea ko e tahá, tuku ke fokotuʻu ʻe he pīsopé ha fale tukuʻanga koloa ki he siasí ni; pea tuku ʻa e ngaahi meʻa kotoa pē ʻi he paʻanga mo e meʻakai fakatouʻosi, ʻa ia ʻoku hulu ange ʻi he meʻa ʻoku ʻaonga ki he ngaahi fiemaʻu ʻa e kakaí ni ke tauhi ia ʻi he nima ʻo e pīsopé."
                },
                {
                    "number": 14,
                    "text": "Pea tuku ke ne fakatoe foki maʻana ki heʻene ngaahi fiemaʻu ʻaʻaná, pea ki he ngaahi fiemaʻu ʻa hono fāmilí, ʻi heʻene femoʻuekina ʻi hono fai ʻo e ngāue ko ʻení."
                },
                {
                    "number": 15,
                    "text": "Pea ko ia ʻoku ou tuku ki he kakaí ni ha faingamālie ke fokotuʻu ʻa kinautolu ʻo fakatatau ki heʻeku ngaahi fonó."
                },
                {
                    "number": 16,
                    "text": "Pea ʻoku ou fakatapui maʻanautolu ʻa e fonua ko ʻení ʻo fuofuoloa siʻi, kae ʻoua ko au, ko e ʻEikí te u foaki maʻanautolu ha meʻa kehe, pea fekauʻi ʻa kinautolu ke nau ʻalu mei heni;"
                },
                {
                    "number": 17,
                    "text": "Pea ʻoku ʻikai ke fakahā kiate kinautolu ʻa e houá mo e ʻahó, ko ia tuku ke nau ngāue ʻi he fonuá ni ʻo hangē ko e fai ia ke laulau taʻu, pea ʻe liliu ʻeni kiate kinautolu ko e meʻa ke nau tuʻumālie ai."
                },
                {
                    "number": 18,
                    "text": "Vakai, ʻe hoko ʻeni ko ha sīpinga ki heʻeku tamaioʻeiki ko ʻEtuate Pātilisí, ʻi he ngaahi potu kehe, ʻi he ngaahi potu siasí kotoa pē."
                },
                {
                    "number": 19,
                    "text": "Pea ʻilonga ia ʻe ʻiloa ko e tauhi faivelenga, mo angatonu, mo anga-fakapotopotó ʻe hū ia ki he fiefiaʻanga ʻo hono ʻEikí, pea te ne maʻu ʻa e moʻui taʻengatá."
                },
                {
                    "number": 20,
                    "text": "Ko e moʻoni, ʻoku ou pehē kiate kimoutolu, ko Sīsū Kalaisi au, ʻa ia ʻe haʻu vave, ʻi ha houa ʻoku ʻikai te mou ʻamanaki ki ai. ʻE pehē. ʻĒmeni."
                }
            ]
        },
        "/study/scriptures/dc-testament/dc/52": {
            "uri": "/study/scriptures/dc-testament/dc/52",
            "title": "Tokāteline mo e Ngaahi Fuakava 52",
            "data_type": "chapter",
            "chapter_name": "Vahe 52",
            "chapter_summary": [
                "1–2, ʻOku fakamahinoʻi ʻe fai ʻa e konifelenisi hono hokó ʻi Mīsuli; 3–8, ʻOku fili ha kaumātuʻa ʻe niʻihi ke nau fononga fakataha; 9–11, ʻOku fekau ki he kaumātuʻá ke nau akoʻi ʻa e ngaahi meʻa kuo tohi ʻe he kau ʻaposetoló mo e kau palōfitá; 12–21, ʻOku fakahā ʻe kinautolu kuo fakamāmaʻi ʻe he Laumālié ʻa e ngaahi fua ʻo e fakafetaʻí mo e potó; 22–44, ʻOku fili ha kaumātuʻa kehekehe ke nau ʻalu atu ʻo malanga ʻaki ʻa e ongoongoleleí lolotonga ʻenau fononga ki Mīsuli ki he konifelenisí."
            ],
            "verses": [
                {
                    "number": 1,
                    "text": "Vakai, ʻoku folofola peheni ʻe he ʻEikí ki he kaumātuʻa kuó ne ui mo fili ʻi he ngaahi ʻaho fakaʻosi ko ʻení, ʻi he leʻo ʻo hono Laumālié—"
                },
                {
                    "number": 2,
                    "text": "ʻO pehē: ko au, ko e ʻEikí, te u fakahā kiate kimoutolu ʻa e meʻa ʻoku ou loto ke mou fai ʻo fai atu mei he taimí ni ʻo aʻu ki he konifelenisi ka hoko maí, ʻa ia ʻe fai ʻi Mīsuli, ʻi he fonua te u fakatapui maʻa hoku kakaí, ʻa ia ko e toenga ʻo Sēkope, pea mo kinautolu ʻa ia ko e kau ʻea-hoko ʻo fakatatau ki he fuakavá."
                },
                {
                    "number": 3,
                    "text": "Ko ia, ko e moʻoni ʻoku ou pehē kiate kimoutolu, tuku ʻeku ongo tamaioʻeiki ko Siosefa Sāmita, ko e Siʻí, mo Sitenei Likitoní ke na fononga ʻo ka lava leva ke fai ha ngaahi teuteu ke na ʻalu mei hona ʻapí, peá na fononga ki he fonua ko Mīsulí."
                },
                {
                    "number": 4,
                    "text": "Pea fakatatau ki heʻena tui faivelenga kiate aú, ʻe fakahā kiate kinaua ʻa e meʻa ke na faí;"
                },
                {
                    "number": 5,
                    "text": "Pea ʻe fakahā foki kiate kinaua, ʻo fakatatau ki heʻena tui faivelengá, ʻa e fonua ʻo homou tofiʻá."
                },
                {
                    "number": 6,
                    "text": "Pea kapau he ʻikai te na tui faivelenga, ʻe tuʻusi atu ʻa kinaua, ʻio ʻo hangē ko hoku lotó, ʻo fakatatau ki he meʻa ʻe hā ngali lelei kiate au."
                },
                {
                    "number": 7,
                    "text": "Pea ko e tahá, ko e moʻoni ʻoku ou pehē kiate kimoutolu, tuku ke fai fakatoʻotoʻo ʻe heʻeku tamaioʻeiki ko Laimani Uaití mo ʻeku tamaioʻeiki ko Sione Kālelí ʻa ʻena fonongá;"
                },
                {
                    "number": 8,
                    "text": "Pea ke fai foki ʻe heʻeku tamaioʻeiki ko Sione Moatakí mo ʻeku tamaioʻeiki ko Hailame Sāmitá, ʻa ʻena fononga ki he potu pē ko iá ʻo fou atu ʻi Titaloiti."
                },
                {
                    "number": 9,
                    "text": "Pea ke nau fononga atu mei ai ʻo malanga ʻaki ʻa e folofolá ʻi he veʻehalá, ʻo ʻikai lea ʻaki ha meʻa ka ko e meʻa kuo tohi ʻe he kau palōfitá mo e kau ʻaposetoló, pea mo ia ʻe akoʻi kiate kinautolu ʻe he Fakafiemālié ʻi he lotu ʻo e tuí."
                },
                {
                    "number": 10,
                    "text": "Tuku ke nau ʻalu tautau toko ua, pea ʻi he founga ko iá ke nau malanga ʻi he veʻehalá ʻi he fakatahaʻanga kakai kotoa pē, mo papitaiso ʻaki ʻa e vai pea mo e hilifaki ʻo e nima ʻi he veʻe vaí."
                },
                {
                    "number": 11,
                    "text": "He ʻoku folofola peheni ʻe he ʻEikí, te u fakanounouʻi ʻeku ngāué ʻi he māʻoniʻoni, he ʻe hokosia ʻa e ngaahi ʻaho te u fekau atu ai ʻa e fakamaau ʻo iku ki he ikuna."
                },
                {
                    "number": 12,
                    "text": "Pea tuku ke tokanga ʻa ʻeku tamaioʻeiki ko Laimani Uaití, he ʻoku holi ʻa Sētane ke siviʻi ia ʻo hangē ko e kafukafu ʻo e uité."
                },
                {
                    "number": 13,
                    "text": "Pea vakai, ko ia ia ʻe faivelengá ʻe ngaohi ia ke ne pule ki he ngaahi meʻa lahi."
                },
                {
                    "number": 14,
                    "text": "Pea ko e tahá, te u foaki kiate kimoutolu ha sīpinga ʻi he ngaahi meʻa kotoa pē, koeʻuhí ke ʻoua naʻa kākaaʻi ʻa kimoutolu; he ʻoku ʻalu holo ʻa Sētane ʻi he fonuá, pea ʻokú ne ʻalu atu ʻo kākaaʻi ʻa e ngaahi puleʻangá—"
                },
                {
                    "number": 15,
                    "text": "Ko ia, ko ia ia ʻokú ne lotu, ʻa ia ʻoku fakatomala hono laumālié, ʻoku ou tali ia ʻo kapau ʻokú ne talangofua ki heʻeku ngaahi ouaú."
                },
                {
                    "number": 16,
                    "text": "Ko ia ʻoku leá, ʻa ia ʻoku mafesifesi hono laumālié, ʻa ia ʻoku angamalū ʻa ʻene leá pea fakamāmaʻí, ko e tokotaha ia mei he ʻOtuá ʻo kapau ʻokú ne talangofua ki heʻeku ngaahi ouaú."
                },
                {
                    "number": 17,
                    "text": "Pea ko e tahá, ko ia ia ʻoku tetetete ʻi hoku mālohí ʻe ngaohi ia ke mālohi, pea te ne fakahā ʻa e ngaahi fua ʻo e fakafetaʻí mo e potó, ʻo fakatatau ki he ngaahi fakahā mo e ngaahi moʻoni kuó u foaki atu kiate kimoutolú."
                },
                {
                    "number": 18,
                    "text": "Pea ko e tahá, ko ia ia ʻe ikunaʻi ʻo ʻikai te ne fakatupu ʻa e ngaahi fua, ʻio ʻo fakatatau ki he sīpinga ko ʻení, ʻoku ʻikai meiate au ia."
                },
                {
                    "number": 19,
                    "text": "Ko ia, te mou ʻiloʻi ʻi he sīpinga ko ʻení ʻa e ngaahi laumālié ʻi he ngaahi tuʻunga kotoa pē ʻi he lalo langí kotoa."
                },
                {
                    "number": 20,
                    "text": "Pea kuo hokosia ʻa e ngaahi ʻahó; ʻe fai ki he tangata kotoa pē ʻo fakatatau ki heʻenau tuí."
                },
                {
                    "number": 21,
                    "text": "Vakai, ʻoku fai ʻa e fekaú ni ki he kaumātuʻa kotoa pē ʻa ia kuó u filí."
                },
                {
                    "number": 22,
                    "text": "Pea ko e tahá, ko e moʻoni ʻoku ou pehē kiate kimoutolu, tuku ke fai foki ʻe heʻeku tamaioʻeiki ko Tōmasi B. Māsí mo ʻeku tamaioʻeiki ko ʻĒsela Teiá ʻa ʻena fonongá, ʻo malanga ʻaki ʻa e folofolá ʻi he halá ki he fonua pē ko iá."
                },
                {
                    "number": 23,
                    "text": "Pea ko e tahá, tuku ke fai ʻe heʻeku tamaioʻeiki ko ʻAisake Moalií mo ʻeku tamaioʻeiki ko ʻĒsela Pūtí ʻa ʻena fonongá, ʻo malanga ʻaki foki ʻa e folofolá ʻi he halá ki he fonua pē ko iá."
                },
                {
                    "number": 24,
                    "text": "Pea ko e tahá, tuku ke fai ʻe heʻeku ongo tamaioʻeiki ko ʻEtuate Pātilisí mo Māteni Hālisí ʻa ʻena fonongá fakataha mo ʻeku ongo tamaioʻeiki ko Sitenei Likitoní mo Siosefa Sāmita, ko e Siʻí."
                },
                {
                    "number": 25,
                    "text": "Tuku ke fai foki ʻe heʻeku ongo tamaioʻeiki ko Tēvita Uitemaá mo Haavi Uitilokí ʻa ʻena fonongá, ʻo malanga ʻi he halá, ki he fonua pē ko iá."
                },
                {
                    "number": 26,
                    "text": "Pea tuku ke fai ʻe heʻeku ongo tamaioʻeiki ko Paʻale P. Palatí mo ʻOasoni Palatí ʻa ʻena fonongá, pea malanga ʻi he halá, ki he fonua pē ko iá."
                },
                {
                    "number": 27,
                    "text": "Pea tuku ke fai foki ʻe heʻeku ongo tamaioʻeiki ko Solomone Hanakokí mo Simione Kātá ʻa ʻena fonongá ki he fonua pē ko iá, mo malanga ʻi he halá."
                },
                {
                    "number": 28,
                    "text": "Tuku ke fai foki ʻe heʻeku ongo tamaioʻeiki ko ʻEtisoni Fulá mo Sēkope Sikotí ʻa ʻena fonongá."
                },
                {
                    "number": 29,
                    "text": "Tuku ke fai foki ʻe heʻeku ongo tamaioʻeiki ko Līvai W. Hanakokí mo Sēpeti Kolitiliní ʻa ʻena fonongá"
                },
                {
                    "number": 30,
                    "text": "Tuku ke fai foki ʻe heʻeku ongo tamaioʻeiki ko Leinolitisi Kahuní mo Samuela H. Sāmitá ʻa ʻena fonongá."
                },
                {
                    "number": 31,
                    "text": "Tuku ke fai foki ʻe heʻeku ongo tamaioʻeiki ko Huila Palatiuiní mo Uiliami Kātá ʻa ʻena fonongá."
                },
                {
                    "number": 32,
                    "text": "Pea tuku ke fakanofo fakatouʻosi ʻa ʻeku ongo tamaioʻeiki ko Niueli Naití mo Sila J. Kilifiní, pea fai foki ʻa ʻena fonongá."
                },
                {
                    "number": 33,
                    "text": "ʻIo, ko e moʻoni ʻoku ou pehē, tuku ke fai ʻe kinautolú ni kotoa pē ʻa ʻenau fononga ki he potu pē ʻe taha, ʻi honau ngaahi hala kehekehe, pea ke ʻoua naʻa langa ʻe ha tangata ki he tuʻunga ʻa ha taha kehe, pe fononga ʻi he hala ʻo ha taha kehe."
                },
                {
                    "number": 34,
                    "text": "Ko ia ia ʻe faivelengá, ʻe tauhi ia mo tāpuakiʻi ʻaki ʻa e fua lahi."
                },
                {
                    "number": 35,
                    "text": "Pea ko e tahá, ʻoku ou pehē kiate kimoutolu, tuku ke fai ʻe heʻeku ongo tamaioʻeiki ko Siosefa Uikifilí mo Solomone Hamefalí ʻa ʻena fonongá ki he ngaahi fonua fakahahaké;"
                },
                {
                    "number": 36,
                    "text": "Tuku ke na ngāue mo hona fāmilí, ʻo ʻikai malanga ʻaki ha meʻa ka ko e ngaahi meʻa ʻa e kau palōfitá mo e kau ʻaposetoló, ʻa e meʻa ko ia kuó na mamata mo fanongo ai peá na tui pau ki aí, koeʻuhí ke fakamoʻoniʻi ʻa e ngaahi kikité."
                },
                {
                    "number": 37,
                    "text": "Ko e meʻa ʻi he maumau-fonó, tuku ʻa e meʻa naʻe foaki kia Himani Pasetí ke toʻo meiate ia, pea hilifaki ia ki he ʻulu ʻo Saimoniti Laitá."
                },
                {
                    "number": 38,
                    "text": "Pea ko e tahá, ko e moʻoni ʻoku ou pehē kiate kimoutolu, tuku ke fakanofo ʻa Sēleti Kaata ko ha taulaʻeiki, pea ke fakanofo foki mo Siaosi Sēmisi ko ha taulaʻeiki."
                },
                {
                    "number": 39,
                    "text": "Tuku ke leʻohi ʻe hono toe ʻo e kaumātuʻá ʻa e ngaahi potu siasí, pea malanga ʻaki ʻa e folofolá ʻi he ngaahi potu takatakai ʻiate kinautolú; pea tuku ke nau ngāue ʻaki honau nima ʻonautolú koeʻuhí ke ʻoua naʻa ʻi ai ha tauhi tamapua pe ha fai angahala ʻe fai."
                },
                {
                    "number": 40,
                    "text": "Pea manatuʻi ʻi he ngaahi meʻa kotoa pē ʻa e kakai masivá mo e faingataʻaʻiá, pea mo e mahakí mo e tukuhāusiá, he ko ia ia ʻoku ʻikai te ne fai ʻa e ngaahi meʻa ní, ʻoku ʻikai ko ʻeku ākonga ia."
                },
                {
                    "number": 41,
                    "text": "Pea ko e tahá, tuku ke ʻave ʻe heʻeku kau tamaioʻeiki ko Siosefa Sāmita, ko e Siʻí, mo Sitenei Likitoní, mo ʻEtuate Pātilisí ha tohi fakaongoongolelei mei he siasí. Pea tuku ke maʻu ha tohi pehē maʻa ʻeku tamaioʻeiki ko ʻŌliva Kautelé foki."
                },
                {
                    "number": 42,
                    "text": "Pea pehē, ʻo hangē foki ko ʻeku leá, kapau te mou faivelenga, te mou fakataha mai ʻa kimoutolu ke fiefia ʻi he fonua ko Mīsulí, ʻa ia ko e fonua ʻo homou tofiʻá, ʻa ia ko e fonua ʻo homou ngaahi filí ʻi he lolotongá ni."
                },
                {
                    "number": 43,
                    "text": "Kae vakai, ko au, ko e ʻEikí, te u fakavavevaveʻi ʻa e koló ʻi hono taimí, pea te u fakakalauni ʻaki ʻa e kau tui faivelengá ʻa e fiefia mo e nēkeneka."
                },
                {
                    "number": 44,
                    "text": "Vakai, ko Sīsū Kalaisi au, ko e ʻAlo ʻo e ʻOtuá, pea te u hiki hake ʻa kinautolu ʻi he ʻaho fakaʻosí. ʻE pehē. ʻĒmeni."
                }
            ]
        },
        "/study/scriptures/dc-testament/dc/53": {
            "uri": "/study/scriptures/dc-testament/dc/53",
            "title": "Tokāteline mo e Ngaahi Fuakava 53",
            "data_type": "chapter",
            "chapter_name": "Vahe 53",
            "chapter_summary": [
                "1–3, Ko e ui mo e lakanga kuo fili ki ai ʻa Sitenei Kilipaté ʻi he Siasí ke fakanofo ia ko ha kaumātuʻa; 4–7, Te ne toe hoko foki ko ha fakafofonga ʻo e pīsopé."
            ],
            "verses": [
                {
                    "number": 1,
                    "text": "Vakai, ʻoku ou pehē kiate koe, ʻa ʻeku tamaioʻeiki ko Sitenei Kilipate, kuó u fanongo ki hoʻo ngaahi lotú; pea kuó ke ui kiate au ke fakahā kiate koe ʻe he ʻEiki ko ho ʻOtuá, ʻo kau ki ho uí mo ho fili ʻi he siasí, ʻa ia ko au ko e ʻEikí kuó u langa hake ʻi he ngaahi ʻaho fakaʻosi ko ʻení."
                },
                {
                    "number": 2,
                    "text": "Vakai, ko au, ko e ʻEikí, ʻa ia naʻe kalusefai koeʻuhi ko e ngaahi angahala ʻa e māmaní, ʻoku ou fai ʻa e fekau kiate koe ke ke liʻaki ʻa e māmaní."
                },
                {
                    "number": 3,
                    "text": "Toʻo kiate koe ʻa ʻeku fakanofó, ʻa ia ko e lakanga ʻo e kaumātuʻá, ke malanga ʻaki ʻa e tuí mo e fakatomala mo e fakamolemole ʻo e ngaahi angahalá, ʻo fakatatau ki heʻeku leá, pea mo hono maʻu ʻo e Laumālie Māʻoniʻoní ʻi he hilifaki ʻo e nimá;"
                },
                {
                    "number": 4,
                    "text": "Peá ke hoko foki ko e fakafofonga ki he siasí ni ʻi he feituʻu ʻe tuʻutuʻuni ʻe he pīsopé, ʻo fakatatau ki he ngaahi fekau ʻe ʻoatu ʻamui."
                },
                {
                    "number": 5,
                    "text": "Pea ko e tahá, ko e moʻoni ʻoku ou pehē kiate koe, ke ke fai hoʻo fonongá mo ʻeku ongo tamaioʻeiki ko Siosefa Sāmita, ko e Siʻí, mo Sitenei Likitoni."
                },
                {
                    "number": 6,
                    "text": "Vakai, ko e ngaahi ʻuluaki ouau ʻeni ke ke talí; pea ʻe fakahā ʻa hono toé ʻi ha taimi ʻi he kahaʻú, ʻo fakatatau ki hoʻo ngāue ʻi heʻeku ngoue vainé."
                },
                {
                    "number": 7,
                    "text": "Pea ko e tahá, ʻoku ou loto ke ke ʻilo, ʻoku ngata pē ʻiate ia ʻoku kātaki ki he ngataʻangá ʻe fakamoʻuí. ʻE pehē. ʻĒmeni."
                }
            ]
        },
        "/study/scriptures/dc-testament/dc/54": {
            "uri": "/study/scriptures/dc-testament/dc/54",
            "title": "Tokāteline mo e Ngaahi Fuakava 54",
            "data_type": "chapter",
            "chapter_name": "Vahe 54",
            "chapter_summary": [
                "1–6, Kuo pau ke tauhi ʻe he Kāingalotú ʻa e fuakava ʻo e ongoongoleleí ke nau maʻu ʻa e ʻaloʻofá; 7–10, Kuo pau ke nau faʻa kātaki ʻi he faingataʻá."
            ],
            "verses": [
                {
                    "number": 1,
                    "text": "Vakai, ʻoku folofola peheni ʻe he ʻEikí, ʻa ia ko e ʻĀlifá mo e ʻŌmeká, ʻa e kamataʻangá mo e ngataʻangá, ʻio ko ia ia naʻe kalusefai koeʻuhi ko e ngaahi angahala ʻa e māmaní—"
                },
                {
                    "number": 2,
                    "text": "Vakai, ko e moʻoni, ko e moʻoni, ʻoku ou pehē kiate koe, ʻa ʻeku tamaioʻeiki ko Niueli Naití, ke ke tuʻu maʻu ʻi he lakanga ʻa ia kuó u fili koe ki aí."
                },
                {
                    "number": 3,
                    "text": "Pea kapau ʻoku loto ʻa ho kāingá ke nau hao mei honau ngaahi filí, tuku ke nau fakatomala mei heʻenau ngaahi angahala kotoa pē, pea hoko ʻo loto-fakatōkilalo moʻoni ʻi hoku ʻaó mo loto-fakatomala."
                },
                {
                    "number": 4,
                    "text": "Pea ko e meʻa ʻi he maumauʻi ʻo e fuakava naʻa nau fai mo aú, ko ia kuo fakataʻeʻaongaʻi ia pea kuo hoko pē ʻo taʻeʻaonga."
                },
                {
                    "number": 5,
                    "text": "Pea ʻe malaʻia ia ʻa ia ʻoku tupu mei ai ʻa e fakahala ní, he naʻe lelei ange kiate ia ʻo kapau naʻe melemo ia ʻi he loto moaná."
                },
                {
                    "number": 6,
                    "text": "Ka ʻoku monūʻia ʻa kinautolu ʻa ia naʻa nau tauhi ʻa e fuakavá mo tauhi ʻa e fekaú, he te nau maʻu ʻa e ʻaloʻofa."
                },
                {
                    "number": 7,
                    "text": "Ko ia, mou ʻalu atu pea hola leva mei he fonuá, telia naʻa haʻu kiate kimoutolu ʻa homou ngaahi filí; pea fai hoʻomou fonongá, pea fili ʻa ia ʻoku mou loto ke hoko ko homou takimuʻá, pea ke maʻu mo totongi ʻa e paʻanga maʻamoutolu."
                },
                {
                    "number": 8,
                    "text": "Pea ʻe pehē hoʻomou fai hoʻomou fononga ki he ngaahi potu ʻi he feituʻu fakahihifó, ki he fonua ko Mīsulí, ki he ngaahi ngataʻanga fonua ʻo e kau Leimaná."
                },
                {
                    "number": 9,
                    "text": "Pea ʻi he hili hoʻomou fonongá, vakai ʻoku ou pehē kiate kimoutolu, ke mou ngāue ke maʻu haʻamou moʻui ʻo hangē ko e anga ʻo e kakaí, kae ʻoua ke u teuteu ha potu moʻomoutolu."
                },
                {
                    "number": 10,
                    "text": "Pea ko e tahá, ke mou faʻa kātaki ʻi he faingataʻá kae ʻoua ke u haʻu; pea vakai, ʻoku ou haʻu vave, pea ko ʻeku totongí ʻoku ʻiate au, pea ko kinautolu kuo nau kumi vave kiate aú te nau ʻilo ʻa e fiemālie ki honau laumālié. ʻE pehē. ʻĒmeni."
                }
            ]
        },
        "/study/scriptures/dc-testament/dc/55": {
            "uri": "/study/scriptures/dc-testament/dc/55",
            "title": "Tokāteline mo e Ngaahi Fuakava 55",
            "data_type": "chapter",
            "chapter_name": "Vahe 55",
            "chapter_summary": [
                "1–3, ʻOku ui mo fili ʻa U. W. Felipisi ke ne papitaiso, pea fakanofo ia ko ha kaumātuʻa, pea malanga ʻaki ʻa e ongoongoleleí; 4, ʻOku fekau foki ke ne faʻu ha ngaahi tohi maʻá e fānaú ʻi he ngaahi ʻapi ako ʻo e Siasí; 5–6, ʻOku fekau ke ne fononga ki Mīsuli, ʻa ia ko e feituʻu ia ʻe ngāue aí."
            ],
            "verses": [
                {
                    "number": 1,
                    "text": "Vakai, ʻoku folofola peheni ʻe he ʻEikí kiate koe, ʻa ʻeku tamaioʻeiki ko Uiliamí, ʻio, ʻa e ʻEiki ʻo e māmaní kotoa, ʻoku ui mo fili koe; pea hili ho papitaiso ʻi he vaí, ʻa ia kapau te ke fai ia mo e mata ʻoku hanga taha pē ki hoku fakalangilangiʻí, te ke maʻu ai ha fakamolemole ki hoʻo ngaahi angahalá pea maʻu mo e Laumālie Māʻoniʻoní ʻi he hilifaki ʻo e nimá;"
                },
                {
                    "number": 2,
                    "text": "Pea ʻe toki fakanofo leva koe ʻi he nima ʻo ʻeku tamaioʻeiki ko Siosefa Sāmita, ko e Siʻí, ke hoko ko e kaumātuʻa ki he siasí ni, ke malanga ʻaki ʻa e fakatomalá mo e fakamolemole ʻo e ngaahi angahalá ʻi he papitaiso ʻi he huafa ʻo Sīsū Kalaisi, ko e ʻAlo ʻo e ʻOtua moʻuí."
                },
                {
                    "number": 3,
                    "text": "Pea ʻilonga ʻa kinautolu te ke hilifaki ho nimá ki aí, kapau ʻoku nau loto-mafesifesi ʻi hoku ʻaó, te ke maʻu ʻa e mālohi ke foaki kiate kinautolu ʻa e Laumālie Māʻoniʻoní."
                },
                {
                    "number": 4,
                    "text": "Pea ko e tahá, ʻe fakanofo koe ke tokoni ki heʻeku tamaioʻeiki ko ʻŌliva Kautelé ke fai ʻa e ngāue ʻo e paaki tohí mo fili mo faʻu ʻa e ngaahi tohi maʻá e ngaahi akoʻanga ʻi he siasí ni, koeʻuhí ke maʻu foki ʻe he fānau īkí ʻa e akonaki ʻi hoku ʻaó ʻo hangē ko ia ʻoku fakafiemālie kiate aú."
                },
                {
                    "number": 5,
                    "text": "Pea ko e tahá, ko e moʻoni ʻoku ou pehē kiate koe, ko hono ʻuhinga ʻeni ke ke fai hoʻo fonongá mo ʻeku ongo tamaioʻeiki ko Siosefa Sāmita, ko e Siʻí, mo Sitenei Likitoní, koeʻuhí ke fokotuʻu koe ʻi he fonua ʻo ho tofiʻá ke fai ʻa e ngāue ko ʻení."
                },
                {
                    "number": 6,
                    "text": "Pea ko e tahá, tuku ke fai foki ʻe heʻeku tamaioʻeiki ko Siosefa Koó ʻa ʻene fononga fakataha mo kinautolu. ʻE fakahā ʻamui ʻa hono toé, ʻo fakatatau pē ki heʻeku faʻitelihá. ʻĒmeni."
                }
            ]
        },
        "/study/scriptures/dc-testament/dc/56": {
            "uri": "/study/scriptures/dc-testament/dc/56",
            "title": "Tokāteline mo e Ngaahi Fuakava 56",
            "data_type": "chapter",
            "chapter_name": "Vahe 56",
            "chapter_summary": [
                "1–2, Kuo pau ke toʻo hake ʻe he Kāingalotú ʻa honau kolosí pea muimui ʻi he ʻEikí ka nau maʻu ʻa e fakamoʻuí; 3–13, ʻOku fekau ʻe he ʻEikí peá ne toe taʻofi, pea ʻoku kapusi ki tuʻa ʻa e kau talangataʻá; 14–17, ʻE malaʻia ʻa e kau maʻu koloa ʻa ia ʻe ʻikai te nau tokoni ki he masivá, pea ʻe malaʻia ʻa e masiva ko ia ʻoku ʻikai mafesifesi honau lotó; 18–20, ʻOku monūʻia ʻa e kau masiva ko ia ʻoku loto-maʻá, he te nau maʻu ʻa e fonuá."
            ],
            "verses": [
                {
                    "number": 1,
                    "text": "Tokanga mai, ʻa kimoutolu ʻa e kakai ʻa ia ʻoku nau lau ʻoku ui ʻaki ʻa kinautolu ʻa hoku hingoá, ʻoku folofola ʻe he ʻEikí ko homou ʻOtuá; he vakai, ʻoku tupu hake ʻa ʻeku ʻita ki he kau angatuʻú, pea te nau ʻilo ʻa hoku nimá mo ʻeku lilí ʻi he ʻaho ʻo e tauteá mo e ʻitá ki he ngaahi puleʻangá."
                },
                {
                    "number": 2,
                    "text": "Pea ko ia ia ʻe ʻikai te ne toʻo hake hono kolosí ʻo muimui ʻiate aú, pea tauhi ʻeku ngaahi fekaú, ʻe ʻikai fakamoʻui ia."
                },
                {
                    "number": 3,
                    "text": "Vakai, ko au, ko e ʻEikí, ʻoku ou fekau; pea ko ia ia ʻe ʻikai te ne talangofuá ʻe motuhi atu ia ʻi hoku taimi totonu pē ʻoʻokú, ʻi he hili ʻeku fekaú pea mo hono maumauʻi ʻo e fekaú."
                },
                {
                    "number": 4,
                    "text": "Ko ia ko au, ko e ʻEikí, ʻoku ou fekau peá u taʻofi ia, ʻo fakatatau mo e meʻa ʻoku hā ngalingali lelei kiate aú; pea ʻe tali ʻeni kotoa ʻi he ʻulu ʻo e kau angatuʻú, ʻoku folofola ʻe he ʻEikí."
                },
                {
                    "number": 5,
                    "text": "Ko ia, ʻoku ou fakafoki ʻa e fekau naʻe fai ki heʻeku ongo tamaioʻeiki ko Tōmasi B. Māsí mo ʻĒsela Teiá, peá u fai ha fekau foʻou ki heʻeku tamaioʻeiki ko Tōmasí, ke ne fai fakatoʻotoʻo ʻa ʻene fononga ki he fonua ko Mīsulí, pea ʻe fononga mo ia ʻa ʻeku tamaioʻeiki ko Sila J. Kilifiní."
                },
                {
                    "number": 6,
                    "text": "He vakai, ʻoku ou fakafoki ʻa e fekau naʻe fai ki heʻeku ongo tamaioʻeiki ko Sila J. Kilifiní mo Niueli Naití, koeʻuhi ko e kia-kekeva ʻa hoku kakai ʻoku ʻi Tomasoní, mo ʻenau ngaahi angatuʻú."
                },
                {
                    "number": 7,
                    "text": "Ko ia, tuku ke nofo ʻiate kinautolu ʻa ʻeku tamaioʻeiki ko Niueli Naití; pea ʻe ngofua ke ʻalu ʻa kinautolu kotoa pē ʻe fie ʻalú, ʻa ia ʻoku loto-mafesifesi ʻi hoku ʻaó, pea ke tataki ʻa kinautolu ʻe ia ki he fonua kuó u filí."
                },
                {
                    "number": 8,
                    "text": "Pea ko e tahá, ko e moʻoni ʻoku ou pehē kiate kimoutolu, kuo pau ke fakatomala ʻa ʻeku tamaioʻeiki ko ʻĒsela Teiá mei heʻene loto-hīkisiá, pea mo ʻene siokitá, pea talangofua ki he ʻuluaki fekau naʻá ku fai kiate ia ʻo kau ki he feituʻu ʻokú ne nofo aí."
                },
                {
                    "number": 9,
                    "text": "Pea kapau te ne fai ʻeni, koeʻuhi he ʻe ʻikai ke ʻi ai ha ngaahi vahevahe ʻe fai ki he kelekelé, ʻe kei tuʻutuʻuni ai pē kiate ia ke ʻalu ki he fonua ko Mīsulí;"
                },
                {
                    "number": 10,
                    "text": "Ka ʻikai, pea te ne maʻu ʻa e paʻanga kuó ne totongí, pea te ne ʻalu mei he feituʻu ko iá, pea ʻe motuhi atu ia mei hoku siasí, ʻoku folofola ʻe he ʻEikí ko e ʻOtua ʻo e ngaahi kau taú;"
                },
                {
                    "number": 11,
                    "text": "Pea neongo ʻe mole atu ʻa e langí mo e māmaní, ka ʻe ʻikai mole atu ʻa e ngaahi leá ni, ka ʻe fakahoko ia."
                },
                {
                    "number": 12,
                    "text": "Pea kapau ʻoku ʻaonga ke totongi ʻa e paʻangá ʻe heʻeku tamaioʻeiki ko Siosefa Sāmita, ko e Siʻí, vakai, ko au, ko e ʻEikí te u toe totongi ia kiate ia ʻi he fonua ko Mīsulí koeʻuhí ke toe totongi kiate kinautolu te ne maʻu mei aí ʻo fakatatau ki he meʻa ʻoku nau faí;"
                },
                {
                    "number": 13,
                    "text": "He ʻe fakatatau ki he meʻa ʻoku nau faí ʻa e meʻa te nau maʻú, ʻio ʻa e ngaahi kelekelé ke hoko ko honau tofiʻa."
                },
                {
                    "number": 14,
                    "text": "Vakai, ʻoku folofola peheni ʻe he ʻEikí ki hoku kakaí—ʻoku lahi ʻa e ngaahi meʻa ke mou fai mo fakatomala mei ai; he vakai, kuo aʻu hake kiate au ʻa hoʻomou ngaahi angahalá, pea ʻoku ʻikai ke fakamolemoleʻi ia, koeʻuhí he ʻoku mou feinga ke fealeaʻaki ʻi homou ngaahi hala ʻo kimoutolu pē."
                },
                {
                    "number": 15,
                    "text": "Pea ʻoku ʻikai ke fiemālie ʻa homou lotó. Pea ʻoku ʻikai te mou talangofua ki he moʻoní, ka ʻoku mou maʻu ʻa e fiefia ʻi he taʻe-māʻoniʻoni."
                },
                {
                    "number": 16,
                    "text": "ʻE malaʻia ʻa kimoutolu ʻa e kau tangata koloaʻiá, ʻa ia ʻoku ʻikai ke fie foaki hoʻomou ngaahi koloa ki he masivá, he ʻe fakakoviʻi ʻe hoʻomou ngaahi koloá ʻa homou laumālié; pea ʻe hoko ʻeni ko hoʻomou tangilāulau ʻi he ʻaho ʻo e tauteá, mo e fakamāú pea mo e houhaú: Kuo ʻosi ʻa e utu-taʻú, kuo ngata ʻa e faʻahitaʻu māfaná, pea ʻoku ʻikai ke fakamoʻui ʻa hoku laumālié!"
                },
                {
                    "number": 17,
                    "text": "ʻE malaʻia ʻa kimoutolu ʻa e kakai masiva, ʻa ia ʻoku ʻikai ke mafesifesi ʻa homou lotó, ʻa ia ʻoku ʻikai ke fakatomala homou laumālié, pea ʻoku ʻikai ke fiemālie ʻa homou keté, pea ʻoku ʻikai ke taʻofi ʻa homou nimá mei he ala ki he ngaahi koloa ʻa e kakai kehé, ʻa ia ʻoku fonu ʻa homou matá ʻi he mānumanu, pea ʻoku ʻikai te mou fie ngāue ʻaki homou nima ʻomoutolú!"
                },
                {
                    "number": 18,
                    "text": "Ka ʻoku monūʻia ʻa e kakai masiva ʻa ia ʻoku loto-maʻá, ʻa ia ʻoku mafesifesi ʻa honau lotó, pea ʻoku fakatomala ʻa honau laumālié, he te nau mamata ki he puleʻanga ʻo e ʻOtuá ʻoku haʻu ʻi he mālohi mo e nāunau lahi ke fakahaofi ʻa kinautolu; koeʻuhí he te nau maʻu ʻa e mahu ʻo e māmani."
                },
                {
                    "number": 19,
                    "text": "He vakai, ʻe hāʻele mai ʻa e ʻEikí, pea ʻe ʻiate ia ʻa ʻene totongí, pea te ne totongi ki he tangata kotoa pē, pea ʻe fiefia ʻa e kakai masivá;"
                },
                {
                    "number": 20,
                    "text": "Pea ʻe maʻu ʻe honau ngaahi hakó ʻa e māmaní mei he toʻu tangata ki he toʻu tangata, ʻo taʻengata pea taʻengata. Pea ko ʻeni ʻoku ou fakaʻosi ʻeku lea kiate kimoutolú. ʻE pehē. ʻĒmeni."
                }
            ]
        },
        "/study/scriptures/dc-testament/dc/57": {
            "uri": "/study/scriptures/dc-testament/dc/57",
            "title": "Tokāteline mo e Ngaahi Fuakava 57",
            "data_type": "chapter",
            "chapter_name": "Vahe 57",
            "chapter_summary": [
                "1–3, Ko Tauʻatāina, ʻi Mīsuli, ʻa e feituʻu ʻe tuʻu ai ʻa e Kolo ko Saioné mo e temipalé; 4–7, ʻOku fekau ke hanga ʻe he Kāingalotú ʻo fakatau mai ʻa e ngaahi konga kelekele pea maʻu honau tofiʻá ʻi he feituʻu ko iá; 8–16, ʻOku fekau kia Sitenei Kilipate ke ne fokotuʻu ha fale koloa, pea hoko ʻa U. W. Felipisi ko e tangata pulusi tohi, pea hoko ʻa ʻŌliva Kautele ko e ʻētita ki he ngaahi tohi ʻe pulusí."
            ],
            "verses": [
                {
                    "number": 1,
                    "text": "Tokanga mai, ʻa kimoutolu ʻa e kaumātuʻa ʻo hoku siasí, ʻoku folofola ʻe he ʻEiki ko homou ʻOtuá, ʻa ia kuo mou fakatahataha mai, ʻo fakatatau ki heʻeku ngaahi fekaú, ki he fonuá ni, ʻa ia ko e fonua ko Mīsulí, ʻa ia ko e fonua kuó u fili mo fakatapui ke tānaki mai ki ai ʻa e kau māʻoniʻoní."
                },
                {
                    "number": 2,
                    "text": "Ko ia, ko e fonua ʻeni ʻo e talaʻofá, pea ko e potu ke tuʻu ai ʻa e kolo ko Saioné."
                },
                {
                    "number": 3,
                    "text": "Pea ʻoku folofola peheni ʻe he ʻEiki ko homou ʻOtuá, ko e potó ʻeni ʻo kapau te mou tali ʻa e potó. Vakai, ko e potu ʻoku uí ni ko Tauʻatāiná ko e potu ia ʻi loto mālié; pea ʻoku tuʻu ha potu ki he temipalé ʻi he feituʻu fakahihifó, ʻi ha konga kelekele ʻa ia ʻoku ʻikai ke mamaʻo mei he fale fakamaauʻangá."
                },
                {
                    "number": 4,
                    "text": "Ko ia, ko e potó ke fakatau mai ʻa e kelekelé ni ʻe he kāingalotú pea mo e konga kelekele kotoa pē foki ʻa ia ʻoku tuʻu ʻi he fakahihifó, ʻio ʻo aʻu ki he ngataʻanga ʻoku lele hangatonu atu ʻi he vahaʻa ʻo e Siú mo e Senitailé;"
                },
                {
                    "number": 5,
                    "text": "Kae ʻumaʻā foki mo e konga kelekele kotoa pē ʻoku fehokotaki mo e ngaahi toafa musie lahí ʻo fakatatau ki he lava ʻe heʻeku kau ākonga ʻo fakatau ʻa e ngaahi konga kelekelé. Vakai, ko e potó ʻeni, ke nau maʻu ia ke hoko ko ha tofiʻa taʻengata."
                },
                {
                    "number": 6,
                    "text": "Pea tuku ke tuʻu ʻa ʻeku tamaioʻeiki ko Sitenei Kilipaté ʻi he lakanga kuó u fili ia ki aí, ke tali ʻa e ngaahi paʻangá, ke hoko ko e fakafofonga ki he siasí, ke fakatau ha kelekele ʻi he ngaahi potu fonua takatakai kotoa pē, ʻo fakatatau mo e meʻa ʻoku lava ʻo fai ʻi he māʻoniʻoní, pea mo e meʻa ʻoku tuʻutuʻuni ʻe he potó."
                },
                {
                    "number": 7,
                    "text": "Pea tuku ke tuʻu ʻa ʻeku tamaioʻeiki ko ʻEtuate Pātilisí ʻi he lakanga kuó u fili ia ki aí, pea vahevahe ki he kāingalotú ʻa honau tofiʻá, ʻo hangē ko ʻeku fekaú; pea mo kinautolu foki kuó ne fili ke tokoni kiate iá."
                },
                {
                    "number": 8,
                    "text": "Pea ko e tahá, ko e moʻoni ʻoku ou pehē kiate kimoutolu, tuku ke fokotuʻu ʻe heʻeku tamaioʻeiki ko Sitenei Kilipaté ia ʻi he feituʻú ni, pea fokotuʻu ha fale koloa, koeʻuhí ke ne fakatau atu ʻa e ngaahi koloá taʻe ʻi ai ha kākā, koeʻuhí ke ne lava ʻo maʻu ha paʻanga ke fakatau ʻaki ha ngaahi konga kelekele ke tuʻumālie ai ʻa e kāingalotú, pea ke ne maʻu ʻa e ngaahi meʻa kotoa pē ʻe ʻaonga ki he kau ākongá ke fokotuʻu ʻaki ʻa kinautolu ʻi honau tofiʻá."
                },
                {
                    "number": 9,
                    "text": "Pea tuku foki ke maʻu ʻe heʻeku tamaioʻeiki ko Sitenei Kilipaté ha laiseni—vakai ko e potó ʻeni, pea ko ia ia ʻe lau ʻení tuku ke mahino kiate ia—koeʻuhí ke ne ʻoatu foki ʻa e ngaahi koloa ki he kakaí, ʻio ʻiate kinautolu te ne loto ki aí ʻa ia ko e kau kalake ʻoku ngāue kiate ia;"
                },
                {
                    "number": 10,
                    "text": "Pea ʻe pehē ʻene tokonaki ʻa e ngaahi meʻa ʻoku ʻaonga ki hoku kakai māʻoniʻoní, koeʻuhí ke lava ʻo malanga ʻaki ʻa ʻeku ongoongoleleí kiate kinautolu ʻoku nofo ʻi he fakapoʻulí pea ʻi he feituʻu mo e malumalu ʻo e maté."
                },
                {
                    "number": 11,
                    "text": "Pea ko e tahá, ko e moʻoni ʻoku ou pehē kiate kimoutolu, tuku ke fokotuʻu ʻa ʻeku tamaioʻeiki ko Uiliami W. Felipisí ʻi he feituʻú ni, pea fokotuʻu ia ko e tangata pulusi tohi maʻá e siasí."
                },
                {
                    "number": 12,
                    "text": "Pea vakai, kapau ʻe tali ʻe he māmaní ʻa ʻene ngaahi tohí—vakai ko e potó ʻeni—tuku ke ne maʻu ha meʻa pē te ne lava ʻo maʻu ʻi he māʻoniʻoní, koeʻuhi ke ʻaonga ki he kāingalotú."
                },
                {
                    "number": 13,
                    "text": "Pea tuku ke tokoni ʻa ʻeku tamaioʻeiki ko ʻŌliva Kautelé kiate ia, ʻio ʻo hangē ko ʻeku fekaú, ʻi ha feituʻu pē te u tuʻutuʻuni kiate ia, ke hiki, pea fakatonutonu, pea fili, koeʻuhí ke totonu ʻa e ngaahi meʻa kotoa pē ʻi hoku ʻaó, ʻo hangē ko e meʻa ʻe fakamoʻoniʻi ʻe he Laumālié ʻiate iá."
                },
                {
                    "number": 14,
                    "text": "Pea ko ia tuku ke fokotuʻu ʻi he fonua ko Saioné ʻa kinautolu kuó u lau ki aí, ʻi he faingamālie vave tahá, fakataha mo honau ngaahi fāmilí, ke fai ʻa e ngaahi meʻa ko iá, ʻio ʻo hangē ko ʻeku leá."
                },
                {
                    "number": 15,
                    "text": "Pea ko ʻeni, ko e meʻa ki he tānakí—Tuku ke fai ha ngaahi teuteu ʻe he pīsopé mo e fakafofongá maʻá e ngaahi fāmili ʻa ia kuo fekau ke nau ō mai ki he fonua ní, ʻi he faingamālie vave tahá, pea fokotuʻu ʻa kinautolu ʻi honau tofiʻá."
                },
                {
                    "number": 16,
                    "text": "Pea ʻe ʻoatu mo ha toe ngaahi fakahinohino ʻamui ange ki he toenga ʻo e kaumātuʻá mo e kāingalotú foki. ʻE pehē. ʻĒmeni."
                }
            ]
        },
        "/study/scriptures/dc-testament/dc/58": {
            "uri": "/study/scriptures/dc-testament/dc/58",
            "title": "Tokāteline mo e Ngaahi Fuakava 58",
            "data_type": "chapter",
            "chapter_name": "Vahe 58",
            "chapter_summary": [
                "1–5, Ko kinautolu te nau kātakiʻi ʻa e faingataʻá ʻe fakakalauni ʻaki ʻa kinautolu ʻa e nāunau; 6–12, Kuo pau ke teuteu ʻa e Kāingalotú ki he taʻane ʻa e Lamí pea mo e ʻohomohe ʻa e ʻEikí; 13–18, ʻOku hoko ʻa e kau pīsopé ko e kau fakamaau ʻi ʻIsileli; 19–23, ʻOku fekau ki he Kāingalotú ke nau talangofua ki he ngaahi lao ʻo e fonua; 24–29, ʻOku totonu ke ngāue ʻaki ʻe he tangatá ʻa ʻene tauʻatāina ke filí ke fili ai ki he leleí; 30–33, ʻOku fekau pea fakafoki ʻe he ʻEikí; 34–43, Kuo pau ke vete ʻe he tangatá pea liʻaki ʻenau ngaahi angahalá, kae lava ke nau fakatomala; 44–58, ʻOku fekau ki he Kāingalotú ke nau fakatau mai honau tofiʻá pea tānaki mai ki Mīsuli; 59–65, Kuo pau ke malanga ʻaki ʻa e ongoongoleleí ki he kakai kotoa pē."
            ],
            "verses": [
                {
                    "number": 1,
                    "text": "Tokanga mai, ʻa kimoutolu ʻa e kaumātuʻa ʻo hoku siasí, pea fanongo ʻa e telingá ki heʻeku leá, pea ako meiate au ʻa hoku loto ʻo kau kiate kimoutolú pea kau foki ki he fonua ko ʻení ʻa ia kuó u fekauʻi atu ʻa kimoutolu ki aí."
                },
                {
                    "number": 2,
                    "text": "He ko e moʻoni ʻoku ou pehē kiate kimoutolu, ʻoku monūʻia ia ʻokú ne tauhi ʻeku ngaahi fekaú, neongo pe ko e fai ia ʻi he moʻuí pe ʻi he maté; pea ko ia ia ʻokú ne faivelenga ʻi he faingataʻá, ʻoku lahi ange ʻa ʻene totongí ʻi he puleʻanga ʻo e langí."
                },
                {
                    "number": 3,
                    "text": "ʻOku ʻikai te mou lava ʻo mamata ʻaki homou mata fakanatulá, ʻi he taimí ni, ki he finangalo ʻo homou ʻOtuá ʻo kau ki he ngaahi meʻa ko ia ʻe hoko mai ʻamuí, pea mo e nāunau ʻe hoko mai hili ʻa e faingataʻa lahí."
                },
                {
                    "number": 4,
                    "text": "He ʻe hoko mai ʻa e ngaahi tāpuakí hili ʻa e ngaahi faingataʻa lahi. Ko ia ʻe hokosia ʻa e ʻaho ʻa ia ʻe fakakalauni ai ʻa kimoutolu ʻaki ʻa e nāunau lahi; ʻoku teʻeki ke hokosia ʻa e houá, ka ʻoku ofi mai ia."
                },
                {
                    "number": 5,
                    "text": "Manatuʻi ʻeni, ʻa ia ʻoku ou tomuʻa tala kiate kimoutolú, koeʻuhí ke mou ʻai ia ki homou lotó, pea tali ʻa e meʻa ʻe hoko maí."
                },
                {
                    "number": 6,
                    "text": "Vakai, ko e moʻoni ʻoku ou pehē kiate kimoutolu, ko hono ʻuhinga ʻeni kuó u fekauʻi atu ai ʻa kimoutolú—koeʻuhí ke mou talangofua, pea koeʻuhí ke lava ʻo teuteuʻi homou lotó ke fakamoʻoni ki he ngaahi meʻa ʻa ia ʻe hokó;"
                },
                {
                    "number": 7,
                    "text": "Pea koeʻuhí foki ke fakalāngilangiʻi ʻa kimoutolu ʻi hono ʻai ʻa e tuʻungá, pea ʻi he fakamoʻoniʻi ʻa e fonua ʻa ia ʻe tuʻu ai ʻa e Saione ʻo e ʻOtuá;"
                },
                {
                    "number": 8,
                    "text": "Pea koeʻuhí foki ke lava ʻo teuteuʻi ha kātoanga ʻo e ngaahi meʻa momoná maʻá e kau masivá; ʻio, ko ha kātoanga ʻo e ngaahi meʻa momoná, ʻo e uaine motuʻa kuo maʻa, koeʻuhí ke ʻilo ʻe he māmaní ʻe ʻikai tō noa ʻa e ngaahi lea ʻa e kau palōfitá;"
                },
                {
                    "number": 9,
                    "text": "ʻIo, ko ha ʻohomohe ʻo e fale ʻo e ʻEikí, kuo teuteu lelei, ʻa ia ʻe fakaafeʻi ki ai ʻa e ngaahi puleʻanga kotoa pē."
                },
                {
                    "number": 10,
                    "text": "ʻUluakí, ko e koloaʻiá mo e akonekiná, mo e potó pea mo e houʻeikí;"
                },
                {
                    "number": 11,
                    "text": "Pea ka hili ia ʻe hokosia ʻa e ʻaho ʻo hoku mālohí; pea ʻe toki haʻu ai ʻa e masivá, mo e ketú, mo e kuí, mo e tulí, ki he taʻane ʻa e Lamí, pea kai ʻi he ʻohomohe ʻa e ʻEikí, ʻa ia kuo teuteu ki he fuʻu ʻaho lahi ʻe hokó."
                },
                {
                    "number": 12,
                    "text": "Vakai, ko au, ko e ʻEikí, kuó u lea ʻaki ia."
                },
                {
                    "number": 13,
                    "text": "Pea koeʻuhí ke lava ʻo ʻalu atu ʻa e fakamoʻoní mei Saione, ʻio, mei he ngutu ʻo e kolo ʻo e tofiʻa ʻo e ʻOtuá—"
                },
                {
                    "number": 14,
                    "text": "ʻIo, ko hono ʻuhinga ʻeni kuó u fekauʻi mai ai ʻa kimoutolu ki hení, peá u fili ʻa ʻeku tamaioʻeiki ko ʻEtuate Pātilisí, peá u tuʻutuʻuni kiate ia ʻa ʻene ngāue ʻi he fonua ko ʻení."
                },
                {
                    "number": 15,
                    "text": "Ka ʻo kapau ʻe ʻikai te ne fakatomala mei heʻene ngaahi angahalá, ʻa ia ko e taʻetuí mo e kui ʻo e lotó, tuku ke ne tokanga telia naʻá ne hinga."
                },
                {
                    "number": 16,
                    "text": "Vakai kuo foaki kiate ia ʻa ʻene ngāué, pea ʻe ʻikai toe ʻoange ia."
                },
                {
                    "number": 17,
                    "text": "Pea ko ia ia ʻe tuʻu ʻi he ngāue ko ʻení ʻoku fili ia ke hoko ko e fakamaau ʻi ʻIsileli, ʻo hangē ko e ngaahi ʻaho ʻi muʻá, ke vahevahe ʻa e ngaahi kelekele ʻo e tofiʻa ʻo e ʻOtuá ki heʻene fānaú;"
                },
                {
                    "number": 18,
                    "text": "Pea ke fakamāuʻi ʻa hono kakaí ʻaki ʻa e fakamoʻoni ʻa e kau angatonú, pea ʻi he tokoni ʻa hono ongo tokoní, ʻo fakatatau ki he ngaahi fono ʻo e puleʻangá ʻa ia kuo foaki mai ʻe he kau palōfita ʻa e ʻOtuá."
                },
                {
                    "number": 19,
                    "text": "He ko e moʻoni ʻoku ou pehē kiate kimoutolu, ʻe tauhi ʻa ʻeku fonó ʻi he fonua ko ʻení."
                },
                {
                    "number": 20,
                    "text": "Tuku ke ʻoua naʻa fakakaukau ʻe ha tangata ko e pulé ia; kae tuku ke puleʻi ʻe he ʻOtuá ʻa e tokotaha ʻoku fakamāú, ʻo fakatatau ki he akonaki ʻa hono finangalo ʻoʻoná, pe, ʻi hono fakalea ʻe tahá, ko ia ia ʻokú ne fai fakahinohinó pe nofo ʻi he nofoʻanga fakamāú."
                },
                {
                    "number": 21,
                    "text": "Tuku ke ʻoua naʻa maumauʻi ʻe ha tangata ʻa e ngaahi lao ʻo e fonuá, he ko ia ia ʻokú ne tauhi ʻa e ngaahi fono ʻa e ʻOtuá, ʻoku ʻikai ʻaonga ke ne maumauʻi ʻa e ngaahi lao ʻo e fonuá."
                },
                {
                    "number": 22,
                    "text": "Ko ia, ke mou fakaongoongo ki he kau pule ʻa ia ʻoku ʻi aí, kae ʻoua ke pule ia ʻa ia ʻoku ʻaʻana ʻa e totonu ke pulé, peá ne fakamoʻulaloaʻi ʻa e ngaahi fili kotoa pē ki hono lalo vaʻé."
                },
                {
                    "number": 23,
                    "text": "Vakai, ko e ngaahi fono ʻa ia kuo mou maʻu mei hoku nimá ko e ngaahi fono ia ʻo e siasí, pea ke pehē hoʻomou fakahā ia. Vakai, ko e potó ʻeni."
                },
                {
                    "number": 24,
                    "text": "Pea ko ʻeni, hangē ko ʻeku lea ʻo kau ki heʻeku tamaioʻeiki ko ʻEtuate Pātilisí, ko e fonuá ni ko e fonua ia ʻo hono nofoʻangá pea mo kinaua kuó ne fakanofo ke hoko ko hono ongo tokoní; pea ko e nofoʻanga foki ia ʻo e tokotaha kuó u tuʻutuʻuni ke tauhi hoku fale tukuʻanga koloá;"
                },
                {
                    "number": 25,
                    "text": "Ko ia, tuku ke nau ʻomi honau ngaahi fāmilí ki he fonuá ni, ʻo hangē ko e meʻa te mau fealeaʻaki mo kinautolu ki aí."
                },
                {
                    "number": 26,
                    "text": "He vakai, ʻoku ʻikai taau mo au ke u fekauʻi ʻi he ngaahi meʻa kotoa pē; he ko ia ia ʻoku fakamālohiʻi ʻi he ngaahi meʻa kotoa peé ko e tamaioʻeiki fakapikopiko ia, ka ʻoku ʻikai ko e tamaioʻeiki anga-fakapotopoto; ko ia he ʻikai te ne maʻu ha totongi."
                },
                {
                    "number": 27,
                    "text": "Ko e moʻoni ʻoku ou pehē, ʻoku totonu ke femoʻuekina ʻa e tangatá ʻi he holi lahi ʻi ha ngāue lelei, pea fai ʻa e ngaahi meʻa lahi ko ʻenau fili tauʻatāina ʻanautolu pē, pea fakahoko ʻa e māʻoniʻoni lahi;"
                },
                {
                    "number": 28,
                    "text": "He ʻoku ʻiate kinautolu ʻa e mālohi, ʻa ia ʻoku nau hoko ai ko e niʻihi ke fili maʻanautolu. Pea kapau ʻe fai ʻe he tangatá ʻa e ngāue lelei, he ʻikai ke teitei mole ʻa ʻenau totongí."
                },
                {
                    "number": 29,
                    "text": "Ka ko ia ia ʻoku ʻikai te ne fai ha meʻa kae ʻoua ke toki fekauʻi, peá ne tali ʻa e fekaú ʻi he loto veiveiua peá ne tauhi ki ai ʻi he fakapikopikó, ʻoku malaʻia ia."
                },
                {
                    "number": 30,
                    "text": "ʻOku folofola ʻe he ʻEikí, ko hai au ʻa ia naʻá ku ngaohi ʻa e tangatá, ke u lau ia ko e taʻehalaia ʻa ia ʻoku ʻikai ke ne talangofua ki heʻeku ngaahi fekaú?"
                },
                {
                    "number": 31,
                    "text": "ʻOku folofola ʻe he ʻEikí, ko hai au ke u fai ha talaʻofa kae taʻe-fakahoko ia?"
                },
                {
                    "number": 32,
                    "text": "ʻOku ou fekau pea ʻoku ʻikai ke talangofua ʻa e tangatá; ʻoku ou taʻofi ia, pea ʻoku ʻikai te nau maʻu ʻa e tāpuaki."
                },
                {
                    "number": 33,
                    "text": "Pea nau pehē leva ʻi honau lotó: ʻOku ʻikai ko e ngāue ʻeni ʻa e ʻEikí, he kuo ʻikai ke fakamoʻoniʻi ʻa ʻene ngaahi talaʻofá. Ka ʻe malaʻia ʻa kinautolu ʻoku peheé, he ʻoku toitoi ʻi lalo ʻa ʻenau totongí ʻo ʻikai mei ʻolunga."
                },
                {
                    "number": 34,
                    "text": "Pea ko ʻeni, ʻoku ou fai mo ha toe ngaahi fakahinohino kiate kimoutolu ʻo kau ki he fonuá ni."
                },
                {
                    "number": 35,
                    "text": "Ko e fakakaukau poto ʻiate au ke hoko ʻa ʻeku tamaioʻeiki ko Māteni Hālisí ko e faʻifaʻitakiʻanga ki he siasí, ʻi he tuku ʻene ngaahi paʻangá ʻi he ʻao ʻo e pīsope ʻo e siasí."
                },
                {
                    "number": 36,
                    "text": "Pea ko ʻeni foki, ko e fono ʻeni ki he tangata kotoa pē ʻe haʻu ki he fonuá ni ke maʻu ha tofiʻá; pea ke ne fai ʻaki ʻene ngaahi paʻangá ʻo hangē ko e tuʻutuʻuni ʻa e fonó."
                },
                {
                    "number": 37,
                    "text": "Pea ko e fakakaukau poto foki ke fakatau mai ha ngaahi konga fonua ʻi Tauʻatāina ke hoko ko e tuʻunga ʻo e fale tukuʻanga koloá, pea mo e fale pākí foki."
                },
                {
                    "number": 38,
                    "text": "Pea ʻe foaki ha ngaahi tuʻutuʻuni kehe ʻo kau ki heʻeku tamaioʻeiki ko Māteni Hālisí ʻe he Laumālié, koeʻuhi ke ne maʻu hono tofiʻa ʻo fakatatau mo e meʻa ʻokú ne pehē ʻoku leleí;"
                },
                {
                    "number": 39,
                    "text": "Pea tuku ke ne fakatomala mei heʻene ngaahi angahalá, he ʻokú ne kumi ki he fakamālō ʻa e māmaní."
                },
                {
                    "number": 40,
                    "text": "Pea tuku ke tuʻu foki ʻa ʻeku tamaioʻeiki ko Uiliami W. Felipisí ʻi he lakanga kuó u tuʻutuʻuni ia ki aí, pea maʻu hono tofiʻa ʻi he fonuá;"
                },
                {
                    "number": 41,
                    "text": "Pea ʻoku ʻaonga foki ke ne fakatomala, he ko au ko e ʻEikí ʻoku ʻikai te u loko leleiʻia ʻiate ia, he ʻokú ne feinga ke lakasi ha niʻihi kehe, pea ʻoku ʻikai ke ne loto-fakatōkilalo feʻunga ʻi hoku ʻaó."
                },
                {
                    "number": 42,
                    "text": "Vakai, ko ia ia kuó ne fakatomala mei heʻene ngaahi angahalá, ʻoku fakamolemoleʻi ia, pea ko au ko e ʻEikí, ʻoku ʻikai te u toe manatu ki ai."
                },
                {
                    "number": 43,
                    "text": "Te mou ʻilo ʻi he meʻá ni ʻo kapau ʻoku fakatomala ha tangata mei heʻene ngaahi angahalá—vakai, te ne vete ia pea liʻaki ia."
                },
                {
                    "number": 44,
                    "text": "Pea ko ʻeni, ko e moʻoni ʻoku ou pehē ʻo kau ki he toenga ʻo e kaumātuʻa ʻo hoku siasí, kuo teʻeki ai ke hokosia ʻa e taimi ʻo fai atu ʻo feʻunga mo ha ngaahi taʻu lahi, ke nau maʻu ai honau tofiʻa ʻi he fonua ní, tuku kehe pē ʻo kapau te nau kole ia ʻi he lotu ʻi he tui, kae fakatatau pē ki hono tuʻutuʻuni ia kiate kinautolu ʻe he ʻEikí."
                },
                {
                    "number": 45,
                    "text": "He vakai, te nau teketekeʻi fakataha ʻa e kakai mei he ngaahi ngataʻanga ʻo māmaní."
                },
                {
                    "number": 46,
                    "text": "Ko ia, mou fakatahataha ʻa kimoutolu; pea ko kinautolu kuo ʻikai ke tuʻutuʻuni ke nau nofo ʻi he fonua ní tuku ke nau malanga ʻaki ʻa e ongoongoleleí ʻi he ngaahi potu fonua takatakaí; pea ka hili ia tuku ke nau foki ange ki honau ngaahi ʻapí."
                },
                {
                    "number": 47,
                    "text": "Tuku ke nau malanga ʻi he veʻe halá ʻo fakamoʻoniʻi ʻa e moʻoní ʻi he ngaahi potu kotoa pē, pea ui ki he kau maʻu meʻá, ʻa e haʻa māʻolungá mo e haʻa māʻulaló pea mo e kau masivá ke nau fakatomala."
                },
                {
                    "number": 48,
                    "text": "Pea tuku ke nau langa hake ha ngaahi potu siasi ʻo fakatatau ki he fakatomala ʻa e kakai ʻo māmaní."
                },
                {
                    "number": 49,
                    "text": "Pea tuku ke fakanofo ha fakafofonga ʻi he leʻo ʻo e siasí, ki he siasi ʻi ʻOhaioó, ke maʻu ʻa e ngaahi paʻanga ke fakatau mai ʻaki ha ngaahi konga fonua ʻi Saione."
                },
                {
                    "number": 50,
                    "text": "Pea ʻoku ou fai ʻa e fekau ki heʻeku tamaioʻeiki ko Sitenei Likitoní ke ne hiki ha fakamatala ki he fonua ko Saioné pea mo ha fakamatala ki he finangalo ʻo e ʻOtuá ʻo hangē ko ia ʻe fakahā kiate ia ʻe he Laumālié;"
                },
                {
                    "number": 51,
                    "text": "Pea mo ha tohi akonaki mo ha tohi fakalaka ke ʻatu ki he ngaahi potu siasi kotoa pē ke maʻu ai ʻa e ngaahi paʻanga ke ʻomai ki he nima ʻo e pīsopé, kiate ia pē, pe ki he fakafofongá, ʻo hangē ko e meʻa ʻe hā ngali lelei kiate iá, pe hangē ko ʻene tuʻutuʻuní, ke fakatau ʻaki ha ngaahi konga fonua ke hoko ko e tofiʻa ki he fānau ʻa e ʻOtuá."
                },
                {
                    "number": 52,
                    "text": "He vakai, ko e moʻoni, ʻoku ou pehē kiate kimoutolu, ʻoku finangalo ʻa e ʻEikí ke fakaava ʻe he kau ākongá mo e fānau ʻa e tangatá ʻa honau lotó, ʻio ke fakatau mai ʻa hono kotoa ʻo e potu fonua ko ʻení ʻi he ʻuluaki faingamālié."
                },
                {
                    "number": 53,
                    "text": "Vakai ko e poto ʻeni. Tuku ke nau fai ʻeni telia naʻa ʻikai te nau maʻu ha tofiʻa, kae tuku kehe pē ʻo kapau ʻe hoko ia ʻi he lilingi toto."
                },
                {
                    "number": 54,
                    "text": "Pea ko e tahá, tuku ke fekauʻi atu ha kau tangata ngāue ʻo e ngaahi faʻahinga kotoa pē ki he fonuá ni ʻo fakatatau ki he maʻu ha ngaahi konga fonua, ke nau ngāue maʻá e kau māʻoniʻoni ʻa e ʻOtuá."
                },
                {
                    "number": 55,
                    "text": "Tuku ke fai ʻa e ngaahi meʻá ni kotoa pē ʻo maau; pea tuku ke fakahā ʻe he pīsopé, pe ʻe he fakafofonga ʻo e siasí, mei he taimi ki he taimi ʻa e ngaahi faingamālie ʻo e ngaahi konga fonuá."
                },
                {
                    "number": 56,
                    "text": "Pea tuku ke ʻoua naʻa fai ʻa e ngāue ʻo e tānakí ʻi he fakavavevave pe ʻi he feholaki; kae tuku ke fai ia ʻo hangē ko e fealēleaʻaki ʻa e kaumātuʻa ʻo e siasí ʻi he ngaahi konifelenisí, ʻo fakatatau ki he ʻilo ʻoku nau maʻu mei he taimi ki he taimí."
                },
                {
                    "number": 57,
                    "text": "Pea tuku ke fakatapui mo tāpuakiʻi ki he ʻEikí ʻe heʻeku tamaioʻeiki ko Sitenei Likitoní ʻa e fonuá ni pea mo e potu kelekele ki he temipalé."
                },
                {
                    "number": 58,
                    "text": "Pea tuku ke kotofa ha fakataha fakakonifelenisi; pea hili ia tuku ke foki ange ʻa ʻeku ongo tamaioʻeiki ko Sitenei Likitoní mo Siosefa Sāmita, ko e Siʻí, kae ʻumaʻā mo ʻŌliva Kautele fakataha mo kinaua, ke lava hono fai ʻo e toenga ʻo e ngāue kuó u tuʻutuʻuni kiate kinautolú ʻi honau fonua ʻonautolú, pea mo hono toé ʻo hangē ko ia ʻe tuʻutuʻuni ʻe he ngaahi konifelenisí."
                },
                {
                    "number": 59,
                    "text": "Pea tuku ke ʻoua naʻa foki ha tangata ʻe toko taha mei he fonuá ni, tuku kehe pē ʻo kapau te ne fakamoʻoni ʻi he veʻe halá ki he meʻa ʻokú ne ʻilo mo tui pau ki aí."
                },
                {
                    "number": 60,
                    "text": "Ko e meʻa ʻa ia kuo tuku kia Saipa Pitasoní tuku ke toʻo ia meiate ia; pea tuku ke ne tuʻu pē ko e tokotaha ʻo e kāingalotu ʻo e siasí, pea ngāue ʻaki hono nima pē ʻoʻoná, fakataha mo e kau tangata ʻo e siasi, kae ʻoua ke valokiʻi ia ʻo feʻunga koeʻuhi ko ʻene ngaahi angahala kotoa pē; ʻāsili aí he ʻoku ʻikai te ne vete ia, pea ʻokú ne fakakaukau ke fufuuʻi ia."
                },
                {
                    "number": 61,
                    "text": "Tuku ke fai foki ʻe he toenga ʻo e kaumātuʻa ʻo e siasí ni ʻoku haʻu ki he fonua ní ha konifelenisi ʻi he fonuá ni, ʻa ia ko honau niʻihi ʻoku fuʻu monūʻia lahi ʻo taʻefaʻalaua."
                },
                {
                    "number": 62,
                    "text": "Pea tuku ke tataki ʻa e konifelenisi te nau faí ʻe heʻeku tamaioʻeiki ko ʻEtuate Pātilisí."
                },
                {
                    "number": 63,
                    "text": "Pea tuku foki ke nau foki ʻo malanga ʻaki ʻa e ongoongoleleí ʻi he veʻe halá, mo fakamoʻoniʻi ʻa e ngaahi meʻa kuo fakahā kiate kinautolú."
                },
                {
                    "number": 64,
                    "text": "He ko e moʻoni, ʻoku totonu ke ongo atu ʻa e ongoongo mei he potú ni ki māmani kotoa pē, pea ki he ngaahi potu mamaʻo taha ʻo māmaní—ʻoku totonu ke malanga ʻaki ʻa e ongoongoleleí ki he kakai fulipē, ʻaki ʻa e ngaahi fakaʻilonga ʻoku hoko mai kiate kinautolu ʻoku tuí."
                },
                {
                    "number": 65,
                    "text": "Pea vakai, ʻe hāʻele mai ʻa e Foha ʻo e Tangatá. ʻĒmeni."
                }
            ]
        },
        "/study/scriptures/dc-testament/dc/59": {
            "uri": "/study/scriptures/dc-testament/dc/59",
            "title": "Tokāteline mo e Ngaahi Fuakava 59",
            "data_type": "chapter",
            "chapter_name": "Vahe 59",
            "chapter_summary": [
                "1–4, ʻE tāpuekina ʻa e Kāingalotu tui faivelenga ʻi Saioné; 5–8, ʻOku fekau ke nau ʻofa mo tauhi ki he ʻEikí mo tauhi ʻene ngaahi fekaú; 9–19, ʻI he tauhi ʻe he Kāingalotú ke māʻoniʻoni ʻa e ʻaho tapu ʻo e ʻEikí, ʻoku tāpuekina fakatuʻasino mo fakalaumālie ai ʻa kinautolu; 20–24, ʻOku talaʻofa ki he kau māʻoniʻoní te nau maʻu ʻa e melino ʻi he māmani ko ʻení mo e moʻui taʻe ngata ʻi he maama ka haʻú."
            ],
            "verses": [
                {
                    "number": 1,
                    "text": "Vakai, ʻoku folofola ʻe he ʻEikí, ʻoku monūʻia ʻa kinautolu kuo nau ō mai ki he fonuá ni mo e mata ʻoku hanga taha pē ki hoku fakalāngilangiʻí, ʻo fakatatau ki heʻeku ngaahi fekaú."
                },
                {
                    "number": 2,
                    "text": "He ko kinautolu ʻe moʻuí, te nau maʻu ʻa e māmaní, pea ko kinautolu ʻe maté, te nau mālōlō mei heʻenau ngaahi ngāue kotoa pē, pea ʻe muimui kiate kinautolu ʻa ʻenau ngaahi ngāué; pea te nau maʻu ha kalauni ʻi he ngaahi nofoʻanga ʻo ʻeku Tamaí, ʻa ia kuó u teuteu moʻonautolu."
                },
                {
                    "number": 3,
                    "text": "ʻIo, ʻoku monūʻia ʻa kinautolu ʻoku tuʻu honau vaʻé ʻi he fonua ko Saioné, ʻa ia kuo nau talangofua ki heʻeku ongoongoleleí; he te nau maʻu ʻa e ngaahi meʻa lelei ʻo māmani ko ʻenau totongi, pea ʻe fakafua ʻe ia ʻi hono mālohí."
                },
                {
                    "number": 4,
                    "text": "Pea ʻe fakatatā foki ʻa kinautolu ʻaki ʻa e ngaahi tāpuaki mei ʻolunga, ʻio, pea mo ha ngaahi fekau ʻoku ʻikai ke siʻi pea mo e ngaahi fakahā ʻi honau taimí—ʻa kinautolu ʻoku faivelenga pea faʻa ngāue ʻi hoku ʻaó."
                },
                {
                    "number": 5,
                    "text": "Ko ia ʻoku ou fai kiate kinautolu ʻa e fekau, ʻo leaʻaki ʻeni: Ke ke ʻofa ki he ʻEiki ko ho ʻOtuá ʻaki ho lotó kotoa mo ho mālohí, ʻatamaí, mo e iví kotoa; pea ke ke tauhi kiate ia ʻi he huafa ʻo Sīsū Kalaisí."
                },
                {
                    "number": 6,
                    "text": "Ke ke ʻofa ki ho kaungāʻapí ʻo hangē pē ko koe. ʻOua naʻá ke kaihaʻa; pea ʻoua foki naʻa tono, pe fakapō pe fai ha faʻahinga meʻa pehē."
                },
                {
                    "number": 7,
                    "text": "Ke ke fakafetaʻi ki he ʻEikí ko ho ʻOtuá ʻi he ngaahi meʻa kotoa pē."
                },
                {
                    "number": 8,
                    "text": "Ke ke ʻatu ha feilaulau ki he ʻEiki ko ho ʻOtuá ʻi he māʻoniʻoni, ʻa ia ko e loto-mafesifesi mo e laumālie fakatomala."
                },
                {
                    "number": 9,
                    "text": "Pea ko e meʻa ke tauhi ai koe ke maʻa ange mei māmani, ke ke ʻalu ki he fale ʻo e lotú pea ʻohake ai hoʻo ngaahi ouau toputapu ʻi hoku ʻaho tapú;"
                },
                {
                    "number": 10,
                    "text": "He ko e moʻoni ko e ʻaho ʻeni kuo tuʻutuʻuni kiate koe ke ke mālōlō ai mei hoʻo ngaahi ngāué, pea fai hoʻo ngaahi huú ki he Fungani Māʻolungá;"
                },
                {
                    "number": 11,
                    "text": "Ka neongo iá ʻe fai hake hoʻo ngaahi fuakavá ʻi he māʻoniʻoni ʻi he ngaahi ʻaho kotoa pē mo e ngaahi taimi kotoa pē;"
                },
                {
                    "number": 12,
                    "text": "Ka ke ke manatuʻi ke fai hoʻo ngaahi foakí pea mo hoʻo ngaahi ouau toputapú ki he Fungani Māʻolungá, ʻi he ʻaho ko ʻeni ʻa ia ko e ʻaho ʻo e ʻEikí, ʻo vete hoʻo ngaahi angahalá ki ho kāingá pea ʻi he ʻao ʻo e ʻEikí."
                },
                {
                    "number": 13,
                    "text": "Pea ko e ʻaho ko ʻení, ʻoua naʻá ke fai mo ha toe meʻa kehe, kae tuku pē ke teuteuʻi hoʻo meʻakaí ʻi he loto ʻoku angatonu koeʻuhí ke haohaoa ʻa hoʻo ʻaukaí, pe ko hono ʻai ʻe tahá, koeʻuhí ke kakato ʻa hoʻo fiefiá."
                },
                {
                    "number": 14,
                    "text": "Ko e moʻoni, ko e ʻaukaí mo e lotú ʻeni, pe ʻi hono ʻai ʻe taha, ko e fiefia mo e lotu."
                },
                {
                    "number": 15,
                    "text": "Pea fakatatau ki hoʻomou fai ʻa e ngaahi meʻá ni ʻi he fakafetaʻi, ʻi he loto fiefia mo e ngaahi fofonga malimali, kae ʻikai ʻi he kata lahi, he ko e fai angahala ia, ka ʻi he loto fiefia mo e fofonga malimali—"
                },
                {
                    "number": 16,
                    "text": "Ko e moʻoni ʻoku ou pehē, ʻe fakatatau ki hoʻomou fai ʻení ʻa hoʻomou maʻu ʻa e mahu ʻo māmani, ʻa e fanga manu ʻo e vaó mo e fanga manu puna ʻo e ʻataá, pea mo ia ʻoku kaka hake ʻi he funga ʻo e ngaahi ʻakaú pea ʻoku ʻalu ʻi he funga ʻo māmaní;"
                },
                {
                    "number": 17,
                    "text": "ʻIo, pea mo e ʻakau īkí mo e ngaahi meʻa lelei ʻa ia ʻoku tupu mei he kelekelé, ʻo tatau ai pē pe ʻoku ʻaonga ki he meʻatokoní pe ki he kofú pe ki he ngaahi falé pe ki he ngaahi feleokó pe ki he ngaahi ngoueʻanga fuaʻi ʻakaú, pe ki he ngaahi ngoué pe ki he ngaahi ngoue vainé;"
                },
                {
                    "number": 18,
                    "text": "ʻIo, ʻa e ngaahi meʻa kotoa pē ʻoku tupu mei he kelekelé, ʻi hono faʻahitaʻú, kuo ngaohi ia ke ʻaonga pea fakaʻaongaʻi ʻe he faʻahinga ʻo e tangatá, ke fakamānako ki he matá pea fakafiefia foki ki he lotó;"
                },
                {
                    "number": 19,
                    "text": "ʻIo, ki he meʻatokoní, pea ki he kofú, ki he ʻahiʻahiʻi hono ifó mo hono nanamú, ke fakamālohi ʻaki ʻa e sinó pea fakaake ʻa e laumālié."
                },
                {
                    "number": 20,
                    "text": "Pea ʻoku fiefia ʻa e ʻOtuá ʻi heʻene foaki mai ʻa e ngaahi meʻá ni kotoa pē ki he faʻahinga ʻo e tangatá; he ko hono ʻuhinga ʻeni naʻe ngaohi ai iá, ke fakaʻaongaʻi ʻi he fakapotopoto, kae ʻikai ke fuʻu hulu, pea ʻikai foki ʻi he fakamālohi."
                },
                {
                    "number": 21,
                    "text": "Pea ʻoku ʻikai ha meʻa ʻoku fakatupu houhau ai ʻa e tangatá ki he ʻOtuá, pe ʻoku ʻikai ha taha kuo tupu hono houhaú ki ai, ka ko kinautolu ʻoku ʻikai ke fakamoʻoniʻi ʻa e kau mai hono toʻukupú ʻi he meʻa kotoa pē, pea ʻoku ʻikai ke talangofua ki heʻene ngaahi fekaú."
                },
                {
                    "number": 22,
                    "text": "Vakai, ʻoku fakatatau ʻeni mo e fonó mo e kau palōfitá; ko ia, ʻoua naʻá ke toe fakafiu mai kiate au ʻi he meʻá ni."
                },
                {
                    "number": 23,
                    "text": "Ka ke ke ʻilo, ko ia ia ʻokú ne fai ʻa e ngaahi ngāue ʻo e māʻoniʻoní te ne maʻu ʻene totongi, ʻio ʻa e melino ʻi māmani pea mo e moʻui taʻengata ʻi he maama ka hoko maí."
                },
                {
                    "number": 24,
                    "text": "Ko au ko e ʻEikí, kuó u lea ʻaki ia, pea ʻoku fakamoʻoni ʻa e Laumālié. ʻĒmeni."
                }
            ]
        },
        "/study/scriptures/dc-testament/dc/60": {
            "uri": "/study/scriptures/dc-testament/dc/60",
            "title": "Tokāteline mo e Ngaahi Fuakava 60",
            "data_type": "chapter",
            "chapter_name": "Vahe 60",
            "chapter_summary": [
                "1–9, ʻOku fekau ki he kaumātuʻa ke nau malanga ʻaki ʻa e ongoongoleleí ʻi he ngaahi haʻofanga ʻo e kau fai angahalá; 10–14, ʻOku totonu ke ʻoua naʻa nau maumauʻi honau taimí ʻi he nofo noa, pe tanu honau ngaahi talēnití; 15–17, Te nau lava ʻo fufulu honau vaʻé ko e fakamoʻoni ke talatalaakiʻi ʻaki ʻa kinautolu ʻoku ʻikai te nau tali ʻa e ongoongoleleí."
            ],
            "verses": [
                {
                    "number": 1,
                    "text": "Vakai, ʻoku folofola peheni ʻa e ʻEikí ki he kaumātuʻa ʻo hono siasí, ʻa ia te nau foki fakatoʻotoʻo atu ki he fonua naʻa nau haʻu mei aí: Vakai, ʻoku fakafiefia kiate au, ʻa hoʻomou haʻu ki hení;"
                },
                {
                    "number": 2,
                    "text": "Ka ʻoku ʻi ai ha niʻihi ʻoku ʻikai te u loko leleiʻia ai, he ʻoku ʻikai te nau fie fakaava honau ngutú, ka ʻoku nau fufuuʻi ʻa e talēniti ʻa ia kuó u foaki kiate kinautolú koeʻuhi ko e ilifia ki he tangatá. ʻE malaʻia ʻa kinautolu peheé, he kuo tupu hake ʻa ʻeku ʻitá kiate kinautolu."
                },
                {
                    "number": 3,
                    "text": "Pea ʻe hoko ʻo pehē, kapau ʻe ʻikai te nau faivelenga ʻo lahi ange kiate au, ʻe toʻo atu ia, ʻio ʻa e meʻa kuo nau maʻú."
                },
                {
                    "number": 4,
                    "text": "He ko au, ko e ʻEikí, ʻoku ou pule ʻi he ngaahi langí ʻi ʻolunga, pea ʻi he ngaahi kau tau ʻo e māmaní; pea ʻi he ʻaho te u teuteuʻi ai ʻeku ngaahi siuelí, ʻe ʻiloʻi ai ʻe he kakai kotoa pē ʻa e meʻa ʻokú ne fakahā ʻa e mālohi ʻo e ʻOtuá."
                },
                {
                    "number": 5,
                    "text": "Ka, ko e moʻoni, te u lea kiate kimoutolu ʻo kau ki hoʻomou fononga ki he fonua naʻa mou haʻu mei aí. Tuku ke foʻu ha vaka, pe fakatau mai, ʻo fakatatau mo e meʻa ʻe hā ngali lelei kiate kimoutolú, ʻoku tatau ai pē kiate au, pea fai fakatoʻotoʻo ʻa hoʻomou fononga ki he potu ʻa ia ʻoku ui ko Sā Luisí."
                },
                {
                    "number": 6,
                    "text": "Pea tuku ke fai mei ai ʻe heʻeku kau tamaioʻeiki, ko Sitenei Likitoní, Siosefa Sāmita, ko e Siʻí, mo ʻŌliva Kautele, ʻa ʻenau fononga ki Sinisinatí;"
                },
                {
                    "number": 7,
                    "text": "Pea tuku ke nau hiki hake honau leʻó ʻi he potú ni pea fakahā ʻa ʻeku leá ʻaki ʻa e leʻo-lahi, taʻe ʻi ai ha ʻita pe fakataʻetaʻetui, pea hiki hake ʻa e ngaahi nima māʻoniʻoni kiate kinautolu. He ʻoku ou mafai ke ngaohi ʻa kimoutolu ke māʻoniʻoni, pea kuo fakamolemoleʻi hoʻomou ngaahi angahalá kiate kimoutolu."
                },
                {
                    "number": 8,
                    "text": "Pea tuku hono toé ke fai atu ʻenau fonongá mei Sā Luisi, ʻo tautau toko ua, pea malanga ʻaki ʻa e folofolá, ʻo ʻikai ʻi he fakavavevave, ʻi he ngaahi haʻofanga ʻo e kau fai angahalá, kae ʻoua ke nau aʻu atu ki he ngaahi potu siasi ʻa ia naʻa nau haʻu mei aí."
                },
                {
                    "number": 9,
                    "text": "Pea ke fai ʻa ʻeni kotoa pē koeʻuhí ko e lelei ʻa e ngaahi potu siasí; he ko e ʻuhinga ʻeni kuó u fekauʻi atu ai ʻa kinautolú."
                },
                {
                    "number": 10,
                    "text": "Pea tuku ke foaki ʻe heʻeku tamaioʻeiki ko ʻEtuate Pātilisí mei he paʻanga ʻa ia kuó u tuku kiate iá, ha konga ki heʻeku kaumātuʻa ʻa ia kuo fekauʻi ke foki atú;"
                },
                {
                    "number": 11,
                    "text": "Pea ko ia ʻe lavá, tuku ke ne fakafoki ia ʻi he fakafofongá; pea ko ia ia ʻe ʻikai lavá, ʻoku ʻikai ke ʻekeʻi ia meiate ia."
                },
                {
                    "number": 12,
                    "text": "Pea ko ʻeni, ʻoku ou lea ki he toenga ʻe haʻu ki he fonua ko ʻení."
                },
                {
                    "number": 13,
                    "text": "Vakai, kuo fekauʻi atu ʻa kinautolu ke malanga ʻaki ʻa ʻeku ongoongoleleí ʻi he ngaahi haʻofanga ʻo e kau fai angahalá; ko ia, ʻoku ou fai kiate kinautolu ha fekau, ʻo peheni: ʻOua naʻá ke maumauʻi ho taimí ʻi he nofo noa, pea ʻoua foki te ke tanu ʻa ho talēnití koeʻuhí ke ʻoua ʻe ʻiloʻi ia."
                },
                {
                    "number": 14,
                    "text": "Pea ka hili hoʻo ʻalu hake ki he fonua ko Saioné, pea kuó ke malanga ʻaki ʻa ʻeku leá, ke ke foki fakatoʻotoʻo leva, pea malanga ʻaki ʻeku leá ʻi he ngaahi haʻofanga ʻo e kau fai angahalá, ʻo ʻikai ʻi he fakavavevave, pe ʻi he ʻita, pe ʻi he fakakikihi."
                },
                {
                    "number": 15,
                    "text": "Pea tūtuuʻi ʻa e efú mei ho vaʻé ko e fakamoʻoni ke talatalaakiʻi ʻa kinautolu ʻoku ʻikai ke tali koé, ʻo ʻikai ʻi honau ʻaó, telia naʻá ke fakatupu ʻenau ʻitá, ka ʻi he lilo; pea fufulu ho vaʻé, ko e fakamoʻoni ke talatalaakiʻi ʻa kinautolu ʻi he ʻaho fakamāú."
                },
                {
                    "number": 16,
                    "text": "Vakai, ʻoku feʻunga ʻeni kiate kimoutolu, pea ko e finangalo ia ʻo ia ʻa ia kuó ne fekauʻi atu ʻa kimoutolú."
                },
                {
                    "number": 17,
                    "text": "Pea ʻe fakahā ʻi he ngutu ʻo ʻeku tamaioʻeiki ko Siosefa Sāmita, ko e Siʻí ʻa e meʻa ʻoku kau kia Sitenei Likitoni mo ʻŌliva Kautelé. Ko hono toé ʻe fakahā atu ʻamui. ʻE pehē. ʻĒmeni."
                }
            ]
        },
        "/study/scriptures/dc-testament/dc/61": {
            "uri": "/study/scriptures/dc-testament/dc/61",
            "title": "Tokāteline mo e Ngaahi Fuakava 61",
            "data_type": "chapter",
            "chapter_name": "Vahe 61",
            "chapter_summary": [
                "1–12, Kuo fekauʻi ʻe he ʻEikí ha ngaahi fakaʻauha lahi ʻi he ngaahi vaí; 13–22, Naʻe fakamalaʻiaʻi ʻa e ngaahi vaí ʻe Sione, pea ʻoku heka mai ʻa e tokotaha fakaʻauhá ʻi hono ngaahi fukahi vaí; 23–29, ʻOku maʻu ʻe ha niʻihi ʻa e mālohi ke fekauʻi ʻa e ngaahi vaí; 30–35, ʻOku fekau ke fononga tautau toko ua ʻa e kaumātuʻá mo malanga ʻaki ʻa e ongoongoleleí; 36–39, Kuo pau ke nau teuteu ki he hāʻele mai ʻa e Foha ʻo e Tangatá."
            ],
            "verses": [
                {
                    "number": 1,
                    "text": "Vakai, pea tokanga ki he leʻo ʻo ia ʻokú ne maʻu ʻa e mālohi kotoa pē, ʻa ia ʻoku mei he taʻengatá ki he taʻengatá, ʻio ko e ʻĀlifá mo e ʻŌmeká, ko e kamataʻangá mo e ngataʻangá."
                },
                {
                    "number": 2,
                    "text": "Vakai, ko e moʻoni ʻoku folofola peheni ʻe he ʻEikí kiate kimoutolu, ʻa kimoutolu ʻa e kaumātuʻa ʻo hoku siasí, ʻa ia kuo fakataha mai ki he potu ko ʻení, ʻa ia kuo fakamolemoleʻí ni kiate kimoutolu ʻa hoʻomou ngaahi angahalá, he ko au, ko e ʻEikí, ʻoku ou fakamolemoleʻi ʻa e angahalá, peá u ʻaloʻofa kiate kinautolu ʻoku vete ʻenau ngaahi angahalá ʻi he loto-fakatōkilaló;"
                },
                {
                    "number": 3,
                    "text": "Ka ko e moʻoni ʻoku ou pehē kiate kimoutolu, ʻoku ʻikai ʻaonga ki he kaungā-fononga kotoa ko ʻeni ʻo ʻeku kaumātuʻá ke nau fononga vave ʻi he funga ʻo e ngaahi vaí, lolotonga ʻoku malaʻia ʻa e kakai ʻi he ongo kauvaí fakatouʻosi ʻi he taʻetui."
                },
                {
                    "number": 4,
                    "text": "Ka neongo iá, naʻá ku tuku ke fai iá koeʻuhí ke mou fakamoʻoni; vakai, ʻoku lahi ʻa e ngaahi fakatuʻutāmaki ʻi he funga ʻo e ngaahi vaí, ka ʻe lahi ange ʻamui;"
                },
                {
                    "number": 5,
                    "text": "He ko au, ko e ʻEikí, kuó u tuʻutuʻuni ʻi heʻeku ʻitá ke hoko ʻa e ngaahi fakaʻauha lahi ʻi he funga ʻo e ngaahi vaí; ʻio, kae tautautefito ʻi he funga ʻo e ngaahi vai ko ʻení."
                },
                {
                    "number": 6,
                    "text": "Ka neongo iá, ʻoku ʻi hoku nimá ʻa e kakano kotoa pē, pea ko ia ʻoku tui faivelenga ʻiate kimoutolú ʻe ʻikai te ne mate ʻi he ngaahi vaí."
                },
                {
                    "number": 7,
                    "text": "Ko ia, ʻoku ʻaonga ke fakavavevave ʻa ʻeku tamaioʻeiki ko Sitenei Kilipatí mo ʻeku tamaioʻeiki ko Uiliami W. Felipisí ʻo fai ʻena fekaú mo e ngāué."
                },
                {
                    "number": 8,
                    "text": "Ka neongo iá, ʻe ʻikai te u fie tuku ke mou māvae kae ʻoua ke valokiʻi ʻa kimoutolu koeʻuhí ko hoʻomou ngaahi angahalá kotoa pē, koeʻuhí ke mou taha pē, koeʻuhí ke ʻoua naʻa mou mate ʻi he fai angahalá;"
                },
                {
                    "number": 9,
                    "text": "Ka ko ʻeni, ko e moʻoni ʻoku ou pehē, ʻoku taau kiate au ke mou māvae. Ko ia, tuku ke ʻalu ʻa ʻeku ongo tamaioʻeiki ko Sitenei Kilipatí mo Uiliami W. Felipisí mo hona ongo kaungā-fononga ki muʻá, pea tuku ke nau fai fakavavevave ʻa ʻenau fonongá koeʻuhí ke nau lava ʻo fakahoko ʻenau ngāué, pea te nau ikuna ʻi he tui;"
                },
                {
                    "number": 10,
                    "text": "Pea fakatatau ki heʻenau tui faivelengá, ʻe maluʻi ʻa kinautolu, pea ko au, ko e ʻEikí, te u ʻiate kinautolu."
                },
                {
                    "number": 11,
                    "text": "Pea tuku ke ʻave ʻe hono toé ʻa e meʻa ʻoku ʻaonga ke nau kofuʻakí."
                },
                {
                    "number": 12,
                    "text": "Tuku ke ʻave ʻe heʻeku tamaioʻeiki ko Sitenei Kilipatí ʻa e ngaahi meʻa ʻoku ʻikai ʻaongá mo ia, ʻo hangē ko e meʻa te mou loto ki aí."
                },
                {
                    "number": 13,
                    "text": "Pea ko ʻeni, vakai, naʻá ku fai ha fekau kiate kimoutolu ʻo kau ki he ngaahi meʻá ni, koeʻuhí ke mou lelei ai; pea ko au, ko e ʻEikí, te u alea mo kimoutolu ʻo hangē ko e kakai ʻi he ngaahi ʻaho ʻi muʻá."
                },
                {
                    "number": 14,
                    "text": "Vakai, ko au, ko e ʻEikí, naʻá ku tāpuakiʻi ʻa e ngaahi vaí ʻi he kamataʻangá; ka ʻi he ngaahi ʻaho fakaʻosí, naʻá ku fakamalaʻiaʻi ʻa e ngaahi vaí, ʻi he ngutu ʻo ʻeku tamaioʻeiki ko Sioné."
                },
                {
                    "number": 15,
                    "text": "Ko ia, ʻe hokosia ʻa e ngaahi ʻaho ʻe ʻikai ke malu ai ha kakano ʻi he funga ʻo e ngaahi vaí."
                },
                {
                    "number": 16,
                    "text": "Pea ʻe lau ʻo pehē ʻi he ngaahi ʻaho ka haʻú ʻoku ʻikai lava ha taha ke ʻalu hake ki he fonua ko Saioné ʻi he funga ʻo e ngaahi vaí, ka ko ia pē ʻoku angatonu ʻi hono lotó."
                },
                {
                    "number": 17,
                    "text": "Pea hangē ko au, ko e ʻEikí, naʻá ku fakamalaʻiaʻi ʻa e kelekelé ʻi he kamataʻangá, ʻoku pehē pē ʻa ʻeku tāpuakiʻi ia ʻi he ngaahi ʻaho fakaʻosí, ʻi hono taimi ʻoʻona, koeʻuhí ke fakaʻaongaʻi ʻe heʻeku kau māʻoniʻoní, koeʻuhí ke nau maʻu ʻa hono mahu ʻo iá."
                },
                {
                    "number": 18,
                    "text": "Pea ko ʻeni, ʻoku ou fai kiate kimoutolu ha fekau koeʻuhí ko e meʻa ʻoku ou lea ʻaki ki he toko tahá ʻoku ou lea ʻaki ia ki he kakai kotoa pē, koeʻuhí ke mou tomuʻa fakatokanga ki homou kāingá ʻo kau ki he ngaahi vai ko ʻení, ke ʻoua naʻa nau fononga mai ʻi hono funga ʻo iá, telia naʻa vaivai ʻenau tuí pea nau moʻua ʻi he ngaahi tauhelé;"
                },
                {
                    "number": 19,
                    "text": "Ko au, ko e ʻEikí, kuó u tuʻutuʻuni, pea ʻoku heka ʻa e tokotaha fakaʻauhá ʻi hono funga ʻo iá, pea ʻoku ʻikai te u taʻofi ʻa e tuʻutuʻuní."
                },
                {
                    "number": 20,
                    "text": "Ko au, ko e ʻEikí, naʻá ku ʻita kiate kimoutolu ʻaneafi, ka kuo taʻofi ʻa ʻeku ʻitá ʻi he ʻahó ni."
                },
                {
                    "number": 21,
                    "text": "Ko ia, tuku ʻa kinautolu ʻa ia naʻá ku lea ʻo kau ki aí, ke nau fai fakavavevave ʻa ʻenau fonongá—ʻoku ou toe pehē kiate kimoutolu, tuku ke nau fai fakavavevave ʻenau fonongá."
                },
                {
                    "number": 22,
                    "text": "Pea ʻoku tatau ai pē kiate au, pe te nau ʻalu ʻi he vaitafé pe ʻi ʻuta, hili ha taimi siʻi, ʻo kapau te nau lava ʻa ʻenau ngāue kuo tuʻutuʻuní; tuku ke fai ʻeni ʻo hangē ko e meʻa ʻe fakahā kiate kinautolu ʻo fakatatau ki heʻenau ngaahi fakakaukau lelei tahá ʻamui."
                },
                {
                    "number": 23,
                    "text": "Pea ko ʻeni, ko e meʻa ki heʻeku kau tamaioʻeiki, ko Sitenei Likitoní, Siosefa Sāmita, ko e Siʻí, mo ʻŌliva Kautelé, tuku ke ʻoua naʻa nau toe haʻu ʻi he funga ʻo e ngaahi vaí, tuku kehe pē ʻi he kanalí, lolotonga ʻenau fononga ki honau ngaahi ʻapí; pe ko hono fakalea ʻe tahá, ʻoua naʻa nau haʻu ʻi he funga ʻo e ngaahi vaí ke fefonongaʻaki, tuku kehe pē ʻi he kanalí."
                },
                {
                    "number": 24,
                    "text": "Vakai, ko au, ko e ʻEikí, kuó u fokotuʻu ha hala ke fononga ai ʻa ʻeku kau māʻoniʻoní; pea vakai, ko e foungá ʻeni—ka hili ʻenau mavahe atu mei he kanalí ke nau fononga ʻi ʻuta, ʻo fakatatau ki hono fekauʻi ʻa kinautolu ke fononga pea ʻalu hake ki he fonua ko Saioné;"
                },
                {
                    "number": 25,
                    "text": "Pea ke nau fai ʻo hangē ko e fānau ʻa ʻIsilelí, ʻo fokotuʻu honau ngaahi tēnití ʻi he veʻehalá."
                },
                {
                    "number": 26,
                    "text": "Pea vakai, ko e fekau ʻeni ke mou fai ki homou kāinga kotoa pē."
                },
                {
                    "number": 27,
                    "text": "Ka neongo iá, ko ia ia kuo tuku ki ai ʻa e mālohi ke fekauʻi ʻa e ngaahi vaí, ʻoku tuku kiate ia ʻi he Laumālié ke ne ʻiloʻi ʻa hono ngaahi halá kotoa pē;"
                },
                {
                    "number": 28,
                    "text": "Ko ia, tuku ke ne fai ʻo hangē ko e fekau ʻa e Laumālie ʻo e ʻOtua moʻuí kiate iá, ʻo tatau ai pē pe ʻi ʻuta pe ʻi he funga ʻo e ngaahi vaí, ʻo hangē ko e meʻa ʻoku ou loto ke fai ʻamuí."
                },
                {
                    "number": 29,
                    "text": "Pea ʻoku fakahā kiate kimoutolu ʻa e hala ki he kāingalotú, pe ko e hala ke fononga ai, ʻa e kāingalotu ʻo e ʻapitanga ʻo e ʻEikí."
                },
                {
                    "number": 30,
                    "text": "Pea ko e tahá, ko e moʻoni ʻoku ou pehē kiate kimoutolu, ʻe ʻikai fakaava ʻe heʻeku kau tamaioʻeiki ko Sitenei Likitoní, Siosefa Sāmita, ko e Siʻí, mo ʻŌliva Kautelé, ʻa honau ngutú ʻi he ngaahi haʻofanga ʻo e kau fai angahalá kae ʻoua ke nau aʻu atu ki Sinisinati;"
                },
                {
                    "number": 31,
                    "text": "Pea te nau hiki hake honau leʻó ki he ʻOtuá ʻi he potu ko iá ko e fakamoʻoni ʻo kau ki he kakai ko iá, ʻio, kiate ia kuo tupu ʻene ʻita ki heʻenau fai angahalá, ʻa ia ko ha kakai kuo meimei feʻunga ki he fakaʻauhá."
                },
                {
                    "number": 32,
                    "text": "Pea tuku ke nau fononga atu mei ai maʻá e ngaahi haʻofanga ʻo honau kāingá, koeʻuhi he ʻoku lahi ange ʻeni hono fie maʻu lahi ange ʻenau ngaahi ngāue ʻiate kinautolú ʻi hono fie maʻu ia ʻi he ngaahi haʻofanga ʻo e kau fai angahalá."
                },
                {
                    "number": 33,
                    "text": "Pea ko ʻeni, ko e meʻa ʻoku kau ki hono toé, tuku ke nau fononga mo fakahā ʻa e folofolá ʻi he lotolotonga ʻo e ngaahi haʻofanga ʻo e kau fai angahalá, ʻo fakatatau mo e meʻa ʻe fakahā atú;"
                },
                {
                    "number": 34,
                    "text": "Pea fakatatau ki heʻenau fai ʻení te nau fakamaʻa ʻa honau ngaahi kofú, pea ʻe ʻikai hanau ʻila ʻi hoku ʻaó."
                },
                {
                    "number": 35,
                    "text": "Pea tuku ke nau fononga fakataha, pe tautau toko ua, ʻo fakatatau mo e meʻa ʻe hā ngali lelei kiate kinautolú, kae tuku ke ʻoua naʻa māvae ʻa ʻeku tamaioʻeiki ko Leinolisi Kahuní mo ʻeku tamaioʻeiki ko Samuela H. Sāmitá, ʻa ia ʻoku ou leleiʻia aí, kae ʻoua ke na foki atu ki hona ʻapí, pea ke fai ʻeni koeʻuhi ko e taumuʻa fakapotopoto ʻiate au."
                },
                {
                    "number": 36,
                    "text": "Pea ko ʻeni, ko e moʻoni ʻoku ou pehē kiate kimoutolu, pea ko e meʻa ʻoku ou lea ʻaki ki he toko tahá ʻoku ou lea ʻaki ia ki he kakai kotoa pē, mou fiefia, ʻe fānau iiki; he ʻoku ou ʻi homou lotolotongá, pea kuo ʻikai te u liʻaki ʻa kimoutolu;"
                },
                {
                    "number": 37,
                    "text": "Pea fakatatau ki hoʻomou fakavaivaiʻi ʻa kimoutolu ʻi hoku ʻaó, ʻoku ʻamoutolu ʻa e ngaahi tāpuaki ʻo e puleʻangá."
                },
                {
                    "number": 38,
                    "text": "Nonoʻo homou kongalotó pea leʻo mo anga-fakamātoato, ʻo ʻamanaki atu ki he hāʻele mai ʻa e Foha ʻo e Tangatá, he te ne hāʻele mai ʻi ha houa ʻoku ʻikai te mou ʻamanaki ki ai."
                },
                {
                    "number": 39,
                    "text": "Lotu maʻu ai pē ke ʻoua naʻa mou tō ki he ʻahiʻahí, koeʻuhí ke mou kātakiʻi ʻa e ʻaho ʻo ʻene hāʻele maí, neongo pe ʻi he moʻui pe ʻi he mate. ʻE pehē. ʻĒmeni."
                }
            ]
        },
        "/study/scriptures/dc-testament/dc/62": {
            "uri": "/study/scriptures/dc-testament/dc/62",
            "title": "Tokāteline mo e Ngaahi Fuakava 62",
            "data_type": "chapter",
            "chapter_name": "Vahe 62",
            "chapter_summary": [
                "1–3, ʻOku hiki ʻi he langí ʻa e ngaahi fakamoʻoní; 4–9, Kuo pau ke fononga mo malanga ʻa e kaumātuʻá ʻo fakatatau ki he meʻa ʻoku nau pehē ʻoku leleí pea mo hono fakahinohinoʻi ʻe he Laumālié."
            ],
            "verses": [
                {
                    "number": 1,
                    "text": "Vakai, pea tokanga mai, ʻa kimoutolu ʻa e kaumātuʻa ʻo hoku siasí, ʻoku folofola ʻe he ʻEikí ko homou ʻOtuá, ʻa ia ko Sīsū Kalaisi, ko homou taukapó, ʻa ia ʻokú ne ʻiloʻi ʻa e vaivai ʻo e tangatá pea mo e founga ke tokoniʻi ai ʻa kinautolu kuo ʻahiʻahiʻí."
                },
                {
                    "number": 2,
                    "text": "Pea ko e moʻoni ʻoku sio ʻa hoku ongo matá kiate kinautolu kuo teʻeki ai ke nau ʻalu hake ki he fonua ko Saioné; ko ia ʻoku teʻeki ai ke kakato ʻa hoʻomou ngāué."
                },
                {
                    "number": 3,
                    "text": "Ka neongo iá, ʻoku mou monūʻia, he kuo tohi ʻi he langí ʻa e fakamoʻoni kuo mou faí ke mamata ki ai ʻa e kau ʻāngeló; pea ʻoku nau fiefia koeʻuhi ko kimoutolu, pea kuo fakamolemoleʻi kiate kimoutolu ʻa hoʻomou ngaahi angahalá."
                },
                {
                    "number": 4,
                    "text": "Pea ko ʻeni ke hoko atu hoʻomou fonongá. Fakatahataha ʻa kimoutolu ki he fonua ko Saioné; pea fai ha fakataha ʻo fiefia fakataha, pea ʻoatu ha sākalamēniti ki he Fungani Māʻolungá."
                },
                {
                    "number": 5,
                    "text": "Pea te mou toki lava ke mou foki mai ke fakamoʻoni, ʻio, ʻa kimoutolu hono kotoa, pe tautau toko ua, ʻo fakatatau ki he meʻa ʻe hā ngali lelei kiate kimoutolú, ʻoku tatau ai pē kiate au; kae tui faivelenga pē, pea fakahā ʻa e ongoongo fakafiefiá ki he kakai ʻo e māmaní, pe ʻi he lotolotonga ʻo e ngaahi haʻofanga ʻo e kau fai angahalá."
                },
                {
                    "number": 6,
                    "text": "Vakai, ko au, ko e ʻEikí, kuó u fakatahaʻi ʻa kimoutolu koeʻuhí ke lava ʻo fakahoko ʻa e talaʻofá, ʻe maluʻi ʻa e kau tui faivelenga ʻiate kimoutolú, pea fiefia fakataha ʻi he fonua ko Mīsulí. Ko au, ko e ʻEikí, ʻoku ou fai ʻa e talaʻofa ki he kau tui faivelengá pea ʻoku ʻikai te u lava ke loi."
                },
                {
                    "number": 7,
                    "text": "Ko au, ko e ʻEikí, ʻoku ou loto-fiemālie, ʻo kapau ʻe loto ha taha ʻiate kimoutolu ke heka hoosi pe heka miuli pe heka saliote, te ne maʻu ʻa e tāpuaki ko ʻení, ʻo kapau te ne maʻu ia mei he toʻukupu ʻo e ʻEikí mo e loto-fakafetaʻi ʻi he ngaahi meʻa kotoa pē."
                },
                {
                    "number": 8,
                    "text": "ʻOku ʻiate kimoutolu ʻa e ngaahi meʻá ni ke fai ʻo fakatatau ki he fakakaukau leleí mo e ngaahi tuʻutuʻuni ʻa e Laumālié."
                },
                {
                    "number": 9,
                    "text": "Vakai, ʻoku ʻamoutolu ʻa e puleʻangá. Pea vakai, pea ʻilo ange, ʻoku ou ʻi he kau tui faivelengá maʻu ai pē. ʻE pehē. ʻĒmeni."
                }
            ]
        },
        "/study/scriptures/dc-testament/dc/63": {
            "uri": "/study/scriptures/dc-testament/dc/63",
            "title": "Tokāteline mo e Ngaahi Fuakava 63",
            "data_type": "chapter",
            "chapter_name": "Vahe 63",
            "chapter_summary": [
                "1–6, ʻE hoko mai ha ʻaho ʻo e houhau ki he kau fai angahalá; 7–12, ʻOku fakahā mai ʻa e ngaahi fakaʻilongá ʻi he tui; 13–19, ʻE fakaʻikaiʻi ʻe he kau tono ʻi he lotó ʻa e tuí, pea ʻe kapusi ʻa kinautolu ki he ano ʻo e afí; 20, ʻE maʻu ʻe he kau tui faivelengá ha tofiʻa ʻi he māmani kuo ʻosi liliú; 21, ʻOku teʻeki fakahā mai ha fakamatala kakato ki he ngaahi meʻa naʻe hoko ʻi he Moʻunga ʻo e Liliú; 22–23, ʻOku maʻu ʻe he kau talangofuá ʻa e ngaahi meʻa lilo ʻo e puleʻangá; 24–31, Kuo pau ke fakatau mai ʻa e ngaahi tofiʻa ʻi Saione; 32–35, ʻOku tuʻutuʻuni ʻe he ʻEikí ʻa e ngaahi tau, pea ʻoku tāmateʻi ʻe he kau fai angahala ʻa e kau fai angahala; 36–48, Kuo pau ke fakataha mai ʻa e Kāingalotú ki Saione pea foaki ha paʻanga ki hono langa hake iá; 49–54, ʻOku fakapapauʻi mai ʻa e ngaahi tāpuaki ki he kau tui faivelengá ʻi he Hāʻele ʻAnga Uá, mo e Toetuʻú, pea ʻi he lolotonga ʻa e Afeʻi Taʻú; 55–58, Ko e ʻaho ʻeni ʻo e ngaahi fakatokanga; 59–66, ʻOku takuanoa ʻa e huafa ʻo e ʻEikí ʻe kinautolu ʻoku nau fakaʻaongaʻi ia taʻe-ha-mafaí."
            ],
            "verses": [
                {
                    "number": 1,
                    "text": "Tokanga mai, ʻa kimoutolu ʻa e kakai, pea fakaava homou lotó pea fanongo ʻa e telinga mei he mamaʻó; pea fanongo, ʻa kimoutolu ʻoku mou ui ʻa kimoutolu ko e kakai ʻo e ʻEikí, pea fanongo ki he lea ʻa e ʻEikí pea mo hono loto ʻo kau kiate kimoutolú."
                },
                {
                    "number": 2,
                    "text": "ʻIo, ko e moʻoni, ʻoku ou pehē, fanongo ki he lea ʻaʻana ʻa ia kuo tupu hono houhau ki he kau fai angahalá mo e kau angatuʻú;"
                },
                {
                    "number": 3,
                    "text": "ʻA ia ʻokú ne loto ke toʻo atu ʻa kinautolu ʻa ia te ne ʻavé, peá ne fakatolonga ʻi he moʻui ʻa kinautolu ʻokú ne loto ke fakatolongá;"
                },
                {
                    "number": 4,
                    "text": "ʻA ia ʻokú ne langa hake ʻi hono loto pē ʻoʻona mo ʻene faʻitelihá; peá ne fakaʻauha ʻi heʻene faʻitelihá, pea ʻokú ne mafai ke lī hifo ʻa e laumālié ki heli."
                },
                {
                    "number": 5,
                    "text": "Vakai, ko au, ko e ʻEikí, ʻoku ou fakaongo atu ʻa hoku leʻó, pea kuo pau ke talangofua ki ai."
                },
                {
                    "number": 6,
                    "text": "Ko ia, ko e moʻoni ʻoku ou pehē, tuku ke tokanga ʻa e kau fai angahalá, pea tuku ke ilifia mo tetetete ʻa e kau angatuʻú; pea tuku ke taʻofi ʻe he kau taʻetuí ʻa honau loungutú, koeʻuhí he ʻe hoko mai ʻa e ʻaho ʻo e houhaú kiate kinautolu ʻo hangē ko ha ʻahiohio, pea ʻe ʻiloʻi ʻe he kakano kotoa pē ko au ko e ʻOtuá."
                },
                {
                    "number": 7,
                    "text": "Pea ko ia ia ʻoku kumi ki he ngaahi fakaʻilongá, te ne mamata ki he ngaahi fakaʻilonga kae ʻikai ki he fakamoʻuí."
                },
                {
                    "number": 8,
                    "text": "Ko e moʻoni, ʻoku ou pehē kiate kimoutolu, ʻoku ʻi ai ʻa e niʻihi ʻiate kimoutolu ʻoku fekumi ki he ngaahi fakaʻilonga, pea kuo ʻi ai ha faʻahinga pehē talu pē mei he kamataʻangá;"
                },
                {
                    "number": 9,
                    "text": "Kae vakai, ʻoku ʻikai tupu ʻa e tuí ʻi he ngaahi fakaʻilongá, ka ʻoku hoko mai ʻa e ngaahi fakaʻilonga kiate kinautolu ʻoku tuí."
                },
                {
                    "number": 10,
                    "text": "ʻIo, ʻoku hoko mai ʻa e ngaahi fakaʻilongá tuʻunga ʻi he tuí, ʻo ʻikai ʻi he loto ʻo e kau tangata, pe ʻi heʻenau faʻitelihá, ka ʻi he finangalo ʻo e ʻOtuá."
                },
                {
                    "number": 11,
                    "text": "ʻIo, ʻoku hoko mai ʻa e ngaahi fakaʻilongá tuʻunga ʻi he tui, ki he ngaahi fuʻu ngāue lalahi, he kapau ʻoku ʻikai ke ʻi ai ha tui, ʻoku ʻikai ha tangata te ne faʻa fakatupu hōifua ki he ʻOtuá; pea ko ia ia ʻoku houhau ki ai ʻa e ʻOtuá ʻoku ʻikai te ne hōifua ki ai; ko ia, ʻoku ʻikai te ne fakahā ha ngaahi fakaʻilonga ki he faʻahinga peheé, ka ʻi he houhau pē ki honau fakahalaiaʻi."
                },
                {
                    "number": 12,
                    "text": "Ko ia, ko au, ko e ʻEikí, ʻoku ʻikai te u leleiʻia ʻi he niʻihi ʻo kimoutolu ʻa ia kuo nau fekumi ki he ngaahi fakaʻilonga mo e ngaahi meʻa fakaofo ke maʻu ai ʻa e tuí, kae ʻikai ke ʻaonga ki he tangatá ki hoku fakalāngilangiʻí."
                },
                {
                    "number": 13,
                    "text": "Ka neongo iá, ʻoku ou fai ʻa e ngaahi fekau, pea kuo tafoki ʻa e tokolahi mei heʻeku ngaahi fekaú ʻo ʻikai te nau tauhi ia."
                },
                {
                    "number": 14,
                    "text": "Naʻe ʻiate kimoutolu ʻa e kau tono fefine mo e kau tono tangata; kuo tafoki atu hanau niʻihi meiate kimoutolu, pea ʻoku kei nofo ʻiate kimoutolu ʻa e niʻihi kehe ʻa ia ʻe fakahā ʻamui."
                },
                {
                    "number": 15,
                    "text": "Tuku ke tokanga ʻa kinautolu peheé pea fakatomala fakatoʻotoʻo, telia naʻa hoko mai kiate kinautolu ʻa e fakamāú ʻo hangē ko ha tauhele, pea ʻe fakahā ʻenau valé, pea ʻe muimui ʻiate kinautolu ʻa ʻenau ngaahi ngāué ʻi he ʻao ʻo e kakaí."
                },
                {
                    "number": 16,
                    "text": "Pea ko e moʻoni ʻoku ou pehē kiate kimoutolu, ʻo hangē ko ʻeku lea ʻi muʻá, ko ia ia te ne fakasio ki ha fefine ke holi ki aí, pe kapau ʻe tono ha niʻihi ʻi honau lotó, ʻe ʻikai te nau maʻu ʻa e Laumālié, ka te nau fakaʻikaiʻi ʻa e tuí pea ilifia."
                },
                {
                    "number": 17,
                    "text": "Ko ia, ko au, ko e ʻEikí, kuó u pehē, ko e kau loto-ilifiá, mo e kau taʻetuí, mo e kau loi kotoa pē, pea mo ia ʻoku manako mo fai ha loí, pea mo e tokotaha feʻauakí, mo e tokotaha fie maná, te nau maʻu honau tufakanga ʻi he ano ʻoku vela ʻi he afi mo e makavelá, ʻa ia ko e mate ʻanga uá."
                },
                {
                    "number": 18,
                    "text": "Ko e moʻoni ʻoku ou pehē, ʻe ʻikai te nau kau ʻi he ʻuluaki toetuʻú."
                },
                {
                    "number": 19,
                    "text": "Pea ko ʻeni vakai, ko au, ko e ʻEikí, ʻoku ou pehē kiate kimoutolu ʻoku ʻikai ke fakatonuhiaʻi ʻa kimoutolu, koeʻuhí ko e ʻiate kimoutolu ʻa e ngaahi meʻa ko ʻení."
                },
                {
                    "number": 20,
                    "text": "Ka neongo iá, ko ia ia te ne faʻa kātaki ʻi he tuí mo fai hoku lotó, ʻe ikuna ʻe ia, pea te ne maʻu ha tofiʻa ʻi he māmaní ʻi he hoko mai ʻa e ʻaho ʻo e liliú."
                },
                {
                    "number": 21,
                    "text": "ʻI he taimi ʻe liliu ai ʻa e māmaní, ʻio, ʻo fakatatau ki he sīpinga naʻe fakahā ki heʻeku kau ʻaposetoló ʻi he funga moʻungá; ʻa ia ko e fakamatala ki aí kuo teʻeki ai te mou maʻu ʻa hono kakató."
                },
                {
                    "number": 22,
                    "text": "Pea ko ʻeni, ko e moʻoni ʻoku ou pehē kiate kimoutolu, ko e meʻa ʻi heʻeku pehē te u fakahā hoku lotó kiate kimoutolú, vakai te u fakahā ia kiate kimoutolu, ʻo ʻikai ʻi he funga ʻo e fekau, he ʻoku ʻi ai ʻa e tokolahi ʻoku ʻikai te nau tokanga ke tauhi ʻeku ngaahi fekaú."
                },
                {
                    "number": 23,
                    "text": "Ka te u ʻoatu kiate ia ʻokú ne tauhi ʻeku ngaahi fekaú ʻa e ngaahi meʻa lilo ʻo hoku puleʻangá, pea ʻe ʻiate ia ia ko e matavai ʻo e vai moʻui, ʻoku mapunopuna hake ki he moʻui taʻengatá."
                },
                {
                    "number": 24,
                    "text": "Pea ko ʻeni, vakai, ko e finangalo ʻeni ʻo e ʻEikí ko homou ʻOtuá ʻo kau ki heʻene kau māʻoniʻoní, ke nau fakatahataha mai ʻa kinautolu ki he fonua ko Saioné, ʻo ʻikai ʻi he fakavavevave, telia naʻa ʻi ai ha moveuveu, ʻa ia ʻokú ne langaki ʻa e ngaahi mahaki fakaʻauha."
                },
                {
                    "number": 25,
                    "text": "Vakai, ko e fonua ko Saioné—ko au, ko e ʻEikí, ʻoku ou puke ia ʻi hoku nima ʻoʻokú;"
                },
                {
                    "number": 26,
                    "text": "Ka neongo ia, ko au, ko e ʻEikí, ʻoku ou ʻoatu kia Sisa ʻa e ngaahi meʻa ʻa Sisá."
                },
                {
                    "number": 27,
                    "text": "Ko ia, ko au ko e ʻEikí ʻoku ou loto ke mou fakatau mai ʻa e ngaahi konga fonuá, koeʻuhí ke mou maʻu ha tuʻunga mālohi ki he māmaní, koeʻuhí ke mou maʻu ha totonu ke ʻekeʻi mei he māmaní, koeʻuhí ke ʻoua naʻa ueʻi hake ʻa kinautolu ke ʻita."
                },
                {
                    "number": 28,
                    "text": "He ʻoku fakahū ia ʻe Sētane ki honau lotó ke ʻita kiate kimoutolu, pea ke lilingi toto."
                },
                {
                    "number": 29,
                    "text": "Ko ia, ʻe ʻikai maʻu ʻa e fonua ko Saioné ka ʻi hono fakatau mai, pe ʻi he toto, ka ʻikai ʻe ʻikai ha tofiʻa maʻamoutolu."
                },
                {
                    "number": 30,
                    "text": "Pea kapau ʻe maʻu ia ʻi he fakatau mai, vakai ʻoku mou monūʻia;"
                },
                {
                    "number": 31,
                    "text": "Pea kapau ʻi he toto, ko e meʻa ʻi he fekauʻi ʻa kimoutolu ke ʻoua ʻe lilingi totó, vakai, ʻe ʻohofi ʻa kimoutolu ʻe homou ngaahi filí, pea ʻe fakamamahiʻi ʻa kimoutolu mei he kolo ki he kolo, pea mei he fale lotu ki he fale lotu, pea ko e tokosiʻi pē ʻe tuʻu ke maʻu ha tofiʻá."
                },
                {
                    "number": 32,
                    "text": "Ko au, ko e ʻEikí, ʻoku ou ʻita ki he kau fai angahalá; ʻoku ou taʻofi hoku Laumālié mei he kakai ʻo e māmaní."
                },
                {
                    "number": 33,
                    "text": "Kuó u fuakava ʻi heʻeku ʻitá, peá u tuʻutuʻuni ke ʻi ai ʻa e ngaahi tau ʻi he funga ʻo e māmaní, pea ʻe tāmateʻi ʻe he kau fai angahalá ʻa e kau fai angahalá, pea ʻe hoko mai ʻa e manavahē ki he tangata kotoa pē;"
                },
                {
                    "number": 34,
                    "text": "Pea naʻa mo e kau māʻoniʻoní foki ʻe ʻikai te nau meimei hao; ka neongo iá, ko au, ko e ʻEikí, ʻoku ou ʻiate kinautolu, pea te u ʻalu hifo mei he langí mei he ʻao ʻo ʻeku Tamaí ʻo tutu ke ʻosiʻosingamālie ʻa e kau fai angahalá ʻaki ʻa e afi taʻe-faʻa-mate."
                },
                {
                    "number": 35,
                    "text": "Pea vakai, ʻoku teʻeki ai ke hoko ʻeni, ka ʻe faifai pē pea hoko."
                },
                {
                    "number": 36,
                    "text": "Ko ia, ko e meʻa ʻi heʻeku tuʻutuʻuni ʻe au, ko e ʻEikí, ʻa e ngaahi meʻá ni kotoa pē ke hoko mai ʻi he funga ʻo e māmaní, ʻoku ou loto ke fakatahataha ʻa ʻeku kau māʻoniʻoní ki he fonua ko Saioné;"
                },
                {
                    "number": 37,
                    "text": "Pe ke toʻo ʻe he tangata kotoa pē ʻa e māʻoniʻoní ʻi hono ongo nimá pea mo e tui faivelengá ʻi hono kongalotó, pea hiki hake ha leʻo fakatokanga ki he kakai ʻo e māmaní; pea fakahā ʻi he lea pea mo e feholaki koeʻuhí ʻe hoko mai ʻa e fakaʻauhá ki he kau fai angahalá."
                },
                {
                    "number": 38,
                    "text": "Ko ia, tuku ke fakamāʻopoʻopo ʻe heʻeku kau ākonga ʻi Ketilaní ʻa ʻenau ngaahi meʻa fakaemāmaní, ʻa ia ʻoku nau nofo ʻi he ngoueʻanga ko ʻení."
                },
                {
                    "number": 39,
                    "text": "Tuku ke fakatau atu ʻa e kelekelé ʻe heʻeku tamaioʻeiki ko Taitusi Pilingisí, ʻa ia ʻoku tauhi iá, koeʻuhi ke ne mateuteu ʻi he tō-taʻu ka hoko maí ke fai hake ʻa ʻene fonongá ki he fonua ko Saioné, fakataha mo kinautolu ʻoku nofo ʻi hono funga ʻo iá, tuku kehe pē ʻa kinautolu te u taʻofi kiate aú, ʻa ia ʻe ʻikai te nau ʻalu kae ʻoua ke u fekauʻi ʻa kinautolu."
                },
                {
                    "number": 40,
                    "text": "Pea tuku ke ʻohake ʻa e ngaahi paʻanga kotoa pē ʻe lava ke maʻú, ʻoku tatau ai pē kiate au pe ʻe siʻisiʻi ia pe lahi, ke ʻoatu ki he fonua ko Saioné, kiate kinautolu kuó u tuʻutuʻuni ke tali ʻa e paʻangá."
                },
                {
                    "number": 41,
                    "text": "Vakai, ko au, ko e ʻEikí, te u tuku ki heʻeku tamaioʻeiki ko Siosefa Sāmita, ko e Siʻí, ʻa e mālohi ke ne lava ʻo ʻiloʻi ʻi he Laumālié ʻa kinautolu ʻe ʻalu hake ki he fonua ko Saioné, pea mo kinautolu ʻo ʻeku kau ākongá ʻe tatalí."
                },
                {
                    "number": 42,
                    "text": "Tuku ki heʻeku tamaioʻeiki ko Niueli K. Uitenií ke ne tauhi ʻa hono fale koloá, pe ʻi hono ʻai ʻe tahá, ʻa e fale koloá, ʻo kiʻi fuofuoloa siʻi ange."
                },
                {
                    "number": 43,
                    "text": "Ka neongo iá, tuku ke ne ʻoatu ʻa e paʻanga kotoa pē te ne lava ke ʻoatú ke ʻave ia ki he fonua ko Saioné."
                },
                {
                    "number": 44,
                    "text": "Vakai, ʻoku ʻi hono ongo nima ʻoʻoná ʻa e ngaahi meʻa ko ʻení, tuku ke ne fai ʻa e meʻa ʻoku hoa mo e anga-fakapotopotó."
                },
                {
                    "number": 45,
                    "text": "Ko e moʻoni ʻoku ou pehē, tuku ke fakanofo ia ko e fakafofonga ki he kau ākonga ʻe tatalí, pea tuku ke fakanofo ia ki he mālohi ko ʻení;"
                },
                {
                    "number": 46,
                    "text": "Pea ko ʻeni ke mou ʻaʻahi fakatoʻotoʻo ki he ngaahi potu siasí, mo ʻeku tamaioʻeiki ko ʻŌliva Kautelé, ʻo fakamatalaʻi ʻa e ngaahi meʻá ni kiate kinautolu. Vakai, ko hoku lotó ʻeni, pea maʻu ʻa e ngaahi paʻanga ʻo hangē foki ko ʻeku fekaú."
                },
                {
                    "number": 47,
                    "text": "Ko ia ia ʻe tui faivelenga mo tuʻu maʻú, te ne ikunaʻi ʻa e māmani."
                },
                {
                    "number": 48,
                    "text": "Ko ia ia te ne ʻoatu ha ngaahi koloa ki he fonua ko Saioné te ne maʻu ha tofiʻa ʻi he maama ko ʻení, pea ʻe muimui kiate ia ʻa ʻene ngaahi ngāué, kae ʻumaʻā foki mo ha totongi ʻi he maama ka hoko maí."
                },
                {
                    "number": 49,
                    "text": "ʻIo, pea ʻoku monūʻia ʻa e kakai pekia ʻoku pekia ʻi he ʻEikí, ʻo fai atu mei heni, ʻi he taimi ʻe hāʻele mai ʻa e ʻEikí, pea ʻe mole atu ʻa e ngaahi meʻa motuʻá, pea hoko ʻo foʻou ʻa e ngaahi meʻa kotoa pē, te nau toe tuʻu hake mei he maté pea ʻikai toe mate ʻamui, pea te nau maʻu ha tofiʻa ʻi he ʻao ʻo e ʻEikí, ʻi he kolo māʻoniʻoní."
                },
                {
                    "number": 50,
                    "text": "Pea ko ia ia ʻe moʻui ʻi he taimi ʻe hāʻele mai ai ʻa e ʻEikí, pea kuó ne tauhi ʻa e tuí, ʻe monūʻia ia; ka neongo iá, kuo tuʻutuʻuni kiate ia ke ne mate ʻi he taʻu motuʻa ʻo e tangatá."
                },
                {
                    "number": 51,
                    "text": "Ko ia, ʻe tupu hake ʻa e fānaú kae ʻoua ke nau hoko ʻo motuʻa; ʻe mate ʻa e kau tangata motuʻá; ka ʻe ʻikai te nau mohe ʻi he efú, ka te nau liliu ʻi he kemo ʻo e mata."
                },
                {
                    "number": 52,
                    "text": "Ko ia, ko hono ʻuhinga ʻeni naʻe malanga ʻaki ai ʻe he kau ʻaposetoló ki he māmaní ʻa e toe tuʻu ʻo e maté."
                },
                {
                    "number": 53,
                    "text": "Ko e ngaahi meʻa ko ʻení ko e ngaahi meʻa ia kuo pau ke mou ʻamanaki atu ki aí; pea, ko e lea ʻi he anga ʻo e finangalo ʻo e ʻEikí, ʻoku ofi mai ia ʻi he taimí ni, pea ʻi ha taimi ʻe hoko mai, ʻio ʻi he ʻaho ʻo e hāʻele mai ʻa e Foha ʻo e Tangatá."
                },
                {
                    "number": 54,
                    "text": "Pea ʻe aʻu ki he houa ko iá, ʻe ʻi ai ʻa e kau tāupoʻou vale ʻi he lotolotonga ʻo e kau tāupoʻou potó; pea ʻi he hoko mai ʻa e houa ko iá ʻe ʻi ai hano vaheʻi ʻaupito ʻo e kau māʻoniʻoní mei he kau fai angahalá; pea ʻi he ʻaho ko iá te u fekau atu ʻa ʻeku kau ʻāngeló ke toʻo atu ʻa e kau fai angahalá pea laku ʻa kinautolu ki he afi taʻe-faʻa-maté."
                },
                {
                    "number": 55,
                    "text": "Pea ko ʻeni vakai, ko e moʻoni ʻoku ou pehē kiate kimoutolu, ko au, ko e ʻEikí, ʻoku ʻikai te u leleiʻia ʻi heʻeku tamaioʻeiki ko Sitenei Likitoní; ʻokú ne fakahikihikiʻi ia ʻe ia ʻi hono lotó, pea naʻe ʻikai te ne tali ʻa e akonakí, ka ne fakamamahiʻi ʻa e Laumālié;"
                },
                {
                    "number": 56,
                    "text": "Ko ia ʻoku ʻikai ke lelei ʻa ʻene tohí ki he ʻEikí, pea te ne fai mo ha tohi ʻe taha; pea kapau ʻe ʻikai tali ia ʻe he ʻEikí, vakai, ʻe ʻikai kei tuʻu ia ʻi he lakanga ʻa ia kuó u fili ia ki aí."
                },
                {
                    "number": 57,
                    "text": "Pea ko e tahá, ko e moʻoni ʻoku ou pehē kiate kimoutolu, ko kinautolu ʻoku nau holi ʻi honau lotó ʻi he angavaivai ke fakatokanga ki he kau angahalá ke nau fakatomalá, tuku ke fakanofo ʻa kinautolu ki he mālohi ko ʻení."
                },
                {
                    "number": 58,
                    "text": "He ko e ʻaho ʻeni ʻo e fakatokanga, pea ʻikai ko ha ʻaho ʻo e ngaahi lea lahi. He ko au, ko e ʻEikí, ʻe ʻikai ke manukiʻi au ʻi he ngaahi ʻaho fakaʻosí."
                },
                {
                    "number": 59,
                    "text": "Vakai, ʻoku ou haʻu mei ʻolunga, pea ʻoku ʻi lalo ʻa hoku mālohí. ʻOku ou māʻolunga ʻi he meʻa kotoa pē, pea ʻoku ou ʻi he meʻa kotoa pē, pea ʻi loto ʻi he meʻa kotoa pē, peá u hakule ʻa e ngaahi meʻa kotoa pē, pea ʻe hoko ʻa e ʻaho ʻe moʻulaloa ai ʻa e ngaahi meʻa kotoa pē kiate au."
                },
                {
                    "number": 60,
                    "text": "Vakai, ko e ʻĀlifá mo e ʻŌmeká au, ʻio ko Sīsū Kalaisi."
                },
                {
                    "number": 61,
                    "text": "Ko ia, tuku ke tokanga ʻa e kakai kotoa pē pe ʻe anga-fēfē ʻenau taku ʻa hoku hingoá ʻi honau loungutú—"
                },
                {
                    "number": 62,
                    "text": "He vakai, ko e moʻoni ʻoku ou pehē, ʻoku ʻi ai ʻa e tokolahi ʻoku nau halaia ʻi he fakahalaiaʻangá ni, ʻa ia ʻoku nau taku ʻa e huafa ʻo e ʻEikí, pea nau takuanoa ia, he ʻoku ʻikai te nau maʻu ha mafai."
                },
                {
                    "number": 63,
                    "text": "Ko ia, tuku ke fakatomala ʻa e siasí ʻi heʻenau ngaahi angahalá, pea ko au, ko e ʻEikí, te u maʻu ʻa kinautolu; ka ʻikai pea ʻe motuhi atu ʻa kinautolu."
                },
                {
                    "number": 64,
                    "text": "Manatu, ko e meʻa ʻoku haʻu mei ʻolungá ʻoku toputapu, pea kuo pau ke tokanga ʻi hono lea ʻakí, pea ke lea ʻi he ueʻi ʻa e Laumālié; pea ʻoku ʻikai ke ʻi ai ha fakahalaia ʻi he fai ʻení, pea te mou maʻu ʻa e Laumālié ʻi he lotu; ko ia, ʻi he ʻikai fai ʻení ʻoku kei tuʻu ai pē ʻa e fakahalaiá."
                },
                {
                    "number": 65,
                    "text": "Tuku ke kumi ʻe heʻeku ongo tamaioʻeiki, ko Siosefa Sāmita, ko e Siʻí, pea mo Sitenei Likitoní, hana ʻapi, ʻo hangē ko hano akonekina ʻa kinaua ʻi he lotu ʻe he Laumālié."
                },
                {
                    "number": 66,
                    "text": "Ko e ngaahi meʻa ʻeni ʻoku toe ke ikunaʻi ʻi he faʻa kātaki, koeʻuhí ke maʻu ʻe kinautolu peheé ha nāunau ʻoku mahulu ange hono mamafá taʻengata, pea ka ʻikai, ko ha fakahalaia ʻoku lahi angé. ʻĒmeni."
                }
            ]
        },
        "/study/scriptures/dc-testament/dc/64": {
            "uri": "/study/scriptures/dc-testament/dc/64",
            "title": "Tokāteline mo e Ngaahi Fuakava 64",
            "data_type": "chapter",
            "chapter_name": "Vahe 64",
            "chapter_summary": [
                "1-11, ʻOku fekau ki he Kāingalotú ke nau fefakamolemoleʻaki, telia naʻa ʻiate kinautolu ʻa e angahala lahi angé; 12–22, Kuo pau ke ʻomi ʻa kinautolu ʻoku ʻikai fakatomalá ki he ʻao ʻo e Siasí; 23–25, Ko ia ia ʻoku fakavahehongofuluʻí ʻe ʻikai tutu ia ʻi he hāʻele mai ʻa e ʻEikí; 26–32, ʻOku fakatokanga ki he Kāingalotú ʻo kau ki he fakamoʻuá; 33–36, ʻE motuhi atu ʻa e kau angatuʻú mei Saione; 37–40, ʻE fakamāuʻi ʻe he Siasí ʻa e ngaahi puleʻangá; 41–43, ʻE tupulekina ʻa Saione."
            ],
            "verses": [
                {
                    "number": 1,
                    "text": "Vakai, ʻoku folofola peheni ʻe he ʻEikí ko homou ʻOtuá kiate kimoutolu, ʻa kimoutolu ʻa e kaumātuʻa ʻo hoku siasí, mou tokanga mai pea fanongo, pea tali hoku loto ʻo kau kiate kimoutolú."
                },
                {
                    "number": 2,
                    "text": "He ko e moʻoni ʻoku ou pehē kiate kimoutolu, ʻoku ou loto ke mou ikunaʻi ʻa e māmaní; ko ia, te u ʻofa mamahi kiate kimoutolu."
                },
                {
                    "number": 3,
                    "text": "ʻOku ʻi ai ha niʻihi ʻiate kimoutolu kuo fai angahala; ka ko e moʻoni ʻoku ou pehē, ʻo tā tuʻo tahá ni, koeʻuhí ko hoku fakalāngilangiʻi ʻoʻoku, pea ki hono fakamoʻui ʻo e ngaahi laumālie, kuó u fakamolemoleʻi kiate kimoutolu ʻa hoʻomou ngaahi angahalá."
                },
                {
                    "number": 4,
                    "text": "Te u manavaʻofa kiate kimoutolu, he kuó u foaki kiate kimoutolu ʻa e puleʻangá."
                },
                {
                    "number": 5,
                    "text": "Pea ʻe ʻikai ke ʻave ʻa e ngaahi kī ʻo e ngaahi meʻa lilo ʻo e puleʻangá mei heʻeku tamaioʻeiki ko Siosefa Sāmita, ko e Siʻí, ʻi he founga kuó u tuʻutuʻuní, lolotonga ʻene kei moʻuí, ʻo fakatatau ki heʻene talangofua ki heʻeku ngaahi ouaú."
                },
                {
                    "number": 6,
                    "text": "ʻOku ʻi ai ʻa e niʻihi kuo nau kumi ha faingamālie ke tukuakiʻi ia taʻe ʻi ai ha ʻuhinga;"
                },
                {
                    "number": 7,
                    "text": "Ka neongo iá, kuó ne fai angahala; ka ko e moʻoni ʻoku ou pehē kiate kimoutolu, ko au, ko e ʻEikí, ʻoku ou fakamolemoleʻi ʻa e ngaahi angahala kiate kinautolu ʻoku vete ʻenau ngaahi angahalá ʻi hoku ʻaó ʻo kole ha fakamolemolé, ʻa ia kuo ʻikai ke nau fai angahala ki he maté."
                },
                {
                    "number": 8,
                    "text": "Naʻe kumi ʻa ʻeku kau ākonga, ʻi he ngaahi ʻaho ʻi muʻá, ki ha faingamālie ke fetukuakiʻiʻaki ʻo ʻikai te nau fefakamolemoleʻaki ʻi honau lotó; pea naʻe fakamamahiʻi mo tauteaʻi ʻo lahi ʻaupito ʻa kinautolu koeʻuhi ko e angahalá ni."
                },
                {
                    "number": 9,
                    "text": "Ko ia, ʻoku ou pehē kiate kimoutolu, ʻoku totonu ke mou fefakamolemoleʻaki; he ko ia ia ʻoku ʻikai te ne fakamolemoleʻi hono tokouá ʻi heʻene ngaahi angahalá ʻoku halaia ia ʻi he ʻao ʻo e ʻEikí; he ʻoku nofo ʻiate ia ʻa e angahala lahi angé."
                },
                {
                    "number": 10,
                    "text": "Ko au, ko e ʻEikí, te u fakamolemoleʻi ʻa ia ʻoku ou loto ke fakamolemoleʻí, ka ʻoku ʻekeʻi meiate kimoutolu ʻa hoʻomou fakamolemoleʻi ʻa e kakai kotoa pē."
                },
                {
                    "number": 11,
                    "text": "Pea ʻoku totonu ke mou pehē ʻi homou lotó—tuku ke fakamaau ʻe he ʻOtuá ʻi hoku vahaʻa mo koé, pea totongi kiate koe ʻo fakatatau ki hoʻo ngaahi ngāué."
                },
                {
                    "number": 12,
                    "text": "Pea ko ia ia ʻoku ʻikai fakatomala mei heʻene ngaahi angahalá, ʻo ʻikai vete iá, ke mou ʻomi ia ki he ʻao ʻo e siasí, pea fai kiate ia ʻo hangē ko e meʻa ʻoku fakahā kiate kimoutolu ʻe he folofolá, ʻi he fekau pe ʻi he fakahā."
                },
                {
                    "number": 13,
                    "text": "Pea te mou fai ʻeni koeʻuhí ke fakaongoongoleleiʻi ʻa e ʻOtuá—ʻo ʻikai koeʻuhí ʻoku ʻikai te mou fakamolemoleʻi, ʻi he ʻikai te mou maʻu ha ʻofa mamahi, ka koeʻuhí ke mou tonuhia ʻi he ʻao ʻo e fonó, koeʻuhí ke ʻoua naʻa mou fakatupu houhau kiate ia ʻa ia ko homou tokotaha foaki fonó—"
                },
                {
                    "number": 14,
                    "text": "Ko e moʻoni ʻoku ou pehē, ke mou fai ʻa e ngaahi meʻá ni koeʻuhí ko e ʻuhinga ko ʻení."
                },
                {
                    "number": 15,
                    "text": "Vakai, ko au, ko e ʻEikí, naʻá ku ʻita kiate ia ʻa ia ko ʻeku tamaioʻeiki ko ʻĒsela Putí, kae ʻumaʻā foki mo ʻeku tamaioʻeiki ko ʻAisake Moalií, he naʻe ʻikai te na tauhi ʻa e fonó, pe ko e fekaú;"
                },
                {
                    "number": 16,
                    "text": "Naʻá na fekumi ki he kovi ʻi hona lotó, pea ko au, ko e ʻEikí, naʻá ku taʻofi ʻa hoku Laumālié. Naʻá na lau ko e kovi ʻa e meʻa naʻe ʻikai ke ʻi ai ha koví; ka neongo iá kuó u fakamolemoleʻi ʻa ʻeku tamaioʻeiki ko ʻAisake Moalií."
                },
                {
                    "number": 17,
                    "text": "Kae ʻumaʻā foki mo ʻeku tamaioʻeiki ko ʻEtuate Patilisí, vakai, kuó ne fai angahala, pea ʻoku feinga ʻa Sētane ke fakaʻauha ʻa hono laumālié; ka ʻo ka fakahā ʻa e ngaahi meʻá ni kiate kinaua, peá na fakatomala mei he koví, ʻe fakamolemoleʻi ʻa kinaua."
                },
                {
                    "number": 18,
                    "text": "Pea ko ʻeni, ko e moʻoni ʻoku ou pehē ʻoku ʻaonga kiate au ke foki ʻa ʻeku tamaioʻeiki ko Sitenei Kilipaté hili ha ngaahi uike siʻi, ki heʻene ngāué, pea ki heʻene ngāue fakafofonga ʻi he fonua ko Saioné;"
                },
                {
                    "number": 19,
                    "text": "Pea ko e meʻa kuó ne mamata mo fanongo ki aí ʻe lelei ke fakahā ia ki heʻeku kau ākongá, koeʻuhí ke ʻoua naʻa nau malaʻia. Pea ko e ʻuhinga ʻeni kuó u lea ʻaki ai ʻa e ngaahi meʻa ko ʻení."
                },
                {
                    "number": 20,
                    "text": "Pea ko e tahá, ʻoku ou pehē kiate kimoutolu, koeʻuhí ke ʻoua naʻa ʻahiʻahiʻi ʻa ʻeku tamaioʻeiki ko ʻAisake Moalií ʻo lahi hake ʻi he meʻa ʻokú ne malava ʻo kātakiʻí, peá ne fai ha akonaki taʻetotonu ke kovi kiate kimoutolu, ko ia naʻá ku fai ai ʻa e fekau ke fakatau atu ʻa hono ʻapi ngoueʻangá."
                },
                {
                    "number": 21,
                    "text": "ʻOku ʻikai te u loto ke fakatau atu ʻe heʻeku tamaioʻeiki ko Feletiliki G. Uiliamisí ʻa hono ʻapi ngoueʻangá, he ko au, ko e ʻEikí, ko hoku lotó ke tauhi ha potu haofakiʻanga ʻi he fonua ko Ketilaní, ʻi ha taʻu ʻe nima, lolotonga iá, ʻe ʻikai te u ikunaʻi ʻa e kau fai angahalá, koeʻuhí ke u lava ʻo fakamoʻui ai ha niʻihi."
                },
                {
                    "number": 22,
                    "text": "Pea ka hili ʻa e ʻaho ko iá, ko au, ko e ʻEikí, ʻe ʻikai te u lau ʻoku halaia ha tokotaha ʻe ʻalu hake mo e loto-talangofua ki he fonua ko Saioné; he ko au, ko e ʻEikí, ʻoku ou fie maʻu ʻa e loto ʻo e fānau ʻa e tangatá."
                },
                {
                    "number": 23,
                    "text": "Vakai, ʻoku ui ʻa e lolotongá ko e ʻahó ni kae ʻoua ke hāʻele mai ʻa e Foha ʻo e Tangatá, pea ko e moʻoni ko ha ʻaho ia ʻo e feilaulau, pea ko ha ʻaho ki hono fakavahehongofuluʻi ʻo hoku kakaí; he ko ia ia ʻoku fakavahehongofuluʻí ʻe ʻikai tutu ia ke vela ʻi heʻene hāʻele maí."
                },
                {
                    "number": 24,
                    "text": "He ʻo ka hili ange ʻa e ʻaho ní, ʻe hoko mai ʻa e tutu ke vela—ko e lau ʻeni ʻo hangē ko e anga ʻo e folofola ʻa e ʻEikí—he ko e moʻoni ʻoku ou pehē, ko e ʻapongipongí ʻe hoko ʻa kinautolu kotoa pē ʻoku pōlepolé mo kinautolu ʻoku fai angahalá ʻo tatau mo e veve; pea te u tutu ʻa kinautolu ke ʻosi, he ko e ʻEiki au ʻo e ngaahi Kau Tau; pea ʻe ʻikai te u fakahaofi ha taha ʻoku toe ʻi Pāpilone."
                },
                {
                    "number": 25,
                    "text": "Ko ia, kapau ʻoku mou tui kiate au, te mou ngāue lolotonga ʻoku kei ui ʻa e taimí ko e ʻahó ni."
                },
                {
                    "number": 26,
                    "text": "Pea ʻoku ʻikai ʻaonga ke fakatau atu ʻe heʻeku ongo tamaioʻeiki ko Niueli K. Uitenií mo Sitenei Kilipatí ʻa hona fale koloá mo ʻena ngaahi koloa ʻi hení; he ʻoku ʻikai ke ngali ʻeni mo e potó kae ʻoua ke ʻalu hake ki he fonua ko Saioné ʻa hono toe ʻo e siasí, ʻa ia ʻoku kei nofo ʻi he potu ní."
                },
                {
                    "number": 27,
                    "text": "Vakai, ʻoku pehē ʻi heʻeku ngaahi fonó, pe ʻoku tapui ke fakamoʻua mei ho ngaahi filí;"
                },
                {
                    "number": 28,
                    "text": "Kae vakai, kuo ʻikai ke pehē ʻi ha taimi ʻoku ʻikai totonu ke toʻo ʻe he ʻEikí ʻo ka ne ka loto ki ai, pea totongi ʻo ka hā ngalingali lelei kiate ia."
                },
                {
                    "number": 29,
                    "text": "Ko ia, koeʻuhí ko e ongo fakafofonga ʻa kimoua, ko ia ʻokú mo fai ʻa e fekau ʻa e ʻEikí; pea ʻilonga ha meʻa te mo fai ʻo fakatatau mo e finangalo ʻo e ʻEikí ko e meʻa ia ʻa e ʻEikí."
                },
                {
                    "number": 30,
                    "text": "Pea kuó ne fili ʻa kimoua ke tokonaki maʻa ʻene kau māʻoniʻoní ʻi he ngaahi ʻaho fakaʻosi ko ʻení, koeʻuhí ke nau lava ʻo maʻu ha tofiʻa ʻi he fonua ko Saioné."
                },
                {
                    "number": 31,
                    "text": "Pea vakai, ko au, ko e ʻEikí, ʻoku ou fakahā kiate kimoua, pea kuo pau ke hoko ʻa ʻeku ngaahi leá, te nau maʻu ia."
                },
                {
                    "number": 32,
                    "text": "Ka kuo pau ke hoko ʻa e ngaahi meʻa kotoa pē ʻi honau taimí."
                },
                {
                    "number": 33,
                    "text": "Ko ia, ʻoua naʻá mo fiu ʻi he faileleí, he ʻokú mo ʻai ʻa e tuʻunga ʻo ha ngāue lahi. Pea ʻoku tupu mei he ngaahi meʻa īkí ʻa e ngaahi fuʻu meʻa lalahí."
                },
                {
                    "number": 34,
                    "text": "Vakai, ʻoku fie maʻu ʻe he ʻEikí ʻa e loto mo e ʻatamai fie faí; pea ʻe kai ʻa e ngaahi meʻa lelei ʻo e fonua ko Saioné ʻe he kau loto fie faí mo e kau talangofuá ʻi he ngaahi ʻaho fakaʻosi ko ʻení."
                },
                {
                    "number": 35,
                    "text": "Pea ʻe motuhi atu ʻa e kau angatuʻú mei he fonua ko Saioné, pea ʻe fekau ke nau ʻalu atu, pea ʻe ʻikai te nau maʻu ʻa e fonuá."
                },
                {
                    "number": 36,
                    "text": "He ko e moʻoni, ʻoku ou pehē ʻoku ʻikai ʻo e toto ʻo ʻIfalemí ʻa e kau angatuʻú, ko ia ʻe toʻo atu ʻa kinautolu."
                },
                {
                    "number": 37,
                    "text": "Vakai, ko au, ko e ʻEikí, kuó u ngaohi hoku siasí ʻi he ngaahi ʻaho fakaʻosi ko ʻení ke hangē ko ha fakamaau ʻoku nofo ʻi he funga ʻo ha moʻunga, pe ko ha potu māʻolunga, ke fakamāuʻi ʻa e ngaahi puleʻangá."
                },
                {
                    "number": 38,
                    "text": "He ʻe hoko ʻo pehē ʻe fakamāuʻi ʻe he kakai ʻo Saioné ʻa e ngaahi meʻa kotoa pē ʻoku kau ki Saioné."
                },
                {
                    "number": 39,
                    "text": "Pea ʻe fakaeʻa ʻe kinautolu ʻa e kau loí mo e kau mālualoí, pea ʻe mahino ʻa kinautolu ʻoku ʻikai ko e kau ʻaposetoló mo e kau palōfitá."
                },
                {
                    "number": 40,
                    "text": "Pea naʻa mo e pīsopé, ʻa ia ko ha fakamaau, pea mo hono ongo tokoní, kapau ʻe ʻikai te nau faivelenga ʻi honau ngaahi lakanga tauhí ʻe fakahalaiaʻi ʻa kinautolu, pea ʻe fokotuʻu ha niʻihi kehe ko honau fetongi."
                },
                {
                    "number": 41,
                    "text": "He vakai, ʻoku ou pehē kiate kimoutolu, ʻe tupulekina ʻa Saione, pea ʻe nofo ai ʻa e nāunau ʻo e ʻEikí;"
                },
                {
                    "number": 42,
                    "text": "Pea ʻe hoko ia ko ha fuka ki he kakaí, pea ʻe haʻu ki ai mei he puleʻanga kotoa pē ʻi he lalo langí."
                },
                {
                    "number": 43,
                    "text": "Pea ʻe hokosia ʻa e ʻaho ʻe tetetete ai ʻa e ngaahi puleʻanga ʻo e māmaní koeʻuhi ko ia, pea te nau manavahē koeʻuhi ko hono kakai fakailifiá. Kuo folofola ʻaki ia ʻe he ʻEikí. ʻĒmeni."
                }
            ]
        },
        "/study/scriptures/dc-testament/dc/65": {
            "uri": "/study/scriptures/dc-testament/dc/65",
            "title": "Tokāteline mo e Ngaahi Fuakava 65",
            "data_type": "chapter",
            "chapter_name": "Vahe 65",
            "chapter_summary": [
                "1–2, ʻOku foaki mai ʻa e ngaahi kī ʻo e puleʻanga ʻo e ʻOtuá ki he tangatá ʻi māmani, pea ʻe ikuna ʻa e ngāue ʻa e ongoongoleleí; 3–6, ʻE hoko mai ʻa e puleʻanga ʻo e langí ʻi he afeʻi taʻú ʻo fakataha mo e puleʻanga ʻo e ʻOtuá ʻi he māmaní."
            ],
            "verses": [
                {
                    "number": 1,
                    "text": "Tokanga mai, pea vakai, ko e leʻo ʻo hangē ko e leʻo ʻo ha tokotaha kuo fekau hifo mei ʻolunga, ʻa ia ʻoku māfimafi mo mālohi, ʻa ia ʻoku aʻu ki he ngaahi ngataʻanga ʻo e māmaní ʻa ʻene ʻalu atú, ʻio, ʻoku ongo atu ʻa hono leʻó ki he faʻahinga ʻo e tangatá—Mou teuteu ʻa e hāʻeleʻanga ʻo e ʻEikí, fakatonutonu ʻa hono ngaahi hāʻeleʻangá."
                },
                {
                    "number": 2,
                    "text": "Kuo tuku mai ʻa e ngaahi kī ʻo e puleʻanga ʻo e ʻOtuá ki he tangatá ʻi he māmaní, pea ʻe teka atu mei ai ʻa e ongoongoleleí ʻo aʻu ki he ngaahi ngataʻanga ʻo e māmaní, ʻo hangē ko e teka atu ʻa e maka kuo tā mei he moʻungá taʻekau ai ha nimá, kae ʻoua kuo fakafonu ʻe ia ʻa e māmaní kotoa pē."
                },
                {
                    "number": 3,
                    "text": "ʻIo, ko ha leʻo ʻoku kalanga—Mou teuteu ʻa e hāʻeleʻanga ʻo e ʻEikí, mou teuteu ʻa e ʻohomohe ʻo e Lamí, fai ʻa e teuteu ki he Tangata Taʻané."
                },
                {
                    "number": 4,
                    "text": "Lotu ki he ʻEikí, ui ki hono huafa toputapú, fakahā ʻa ʻene ngaahi ngāue fakaofó ʻi he lotolotonga ʻo e kakaí."
                },
                {
                    "number": 5,
                    "text": "Ui ki he ʻEikí, koeʻuhí ke ʻalu atu ʻa hono puleʻangá ʻi he funga ʻo e māmaní, koeʻuhí ke tali ia ʻe hono kakaí pea mateuteu ki he ngaahi ʻaho ʻe hoko maí, ʻa ia ʻe hāʻele hifo ai ʻa e Foha ʻo e Tangatá ʻi he langí, kuo kofu ia ʻaki ʻa e ngingila ʻo hono nāunaú, ke fetaulaki mo e puleʻanga ʻo e ʻOtuá ʻa ia kuo fokotuʻu ʻi he māmaní."
                },
                {
                    "number": 6,
                    "text": "Ko ia, taumaiā ke ʻalu atu ʻa e puleʻanga ʻo e ʻOtuá, koeʻuhí ke hoko mai ʻa e puleʻanga ʻo e langí, koeʻuhí ke fakaongoongoleleiʻi ʻa hoʻo ʻafió, ʻe ʻOtua, ʻi he langí ʻo hangē ko ia ʻi he māmaní, koeʻuhí ke ikunaʻi ʻa ho ngaahi filí; he ʻoku ʻoʻou ʻa e lāngilangí, mo e mālohí mo e nāunaú, ʻo taʻengata pea taʻengata. ʻĒmeni."
                }
            ]
        },
        "/study/scriptures/dc-testament/dc/66": {
            "uri": "/study/scriptures/dc-testament/dc/66",
            "title": "Tokāteline mo e Ngaahi Fuakava 66",
            "data_type": "chapter",
            "chapter_name": "Vahe 66",
            "chapter_summary": [
                "1–4, Ko e fuakava taʻengatá ʻa e kakato ʻo e ongoongoleleí; 5–8, Kuo pau ke malanga, fakamoʻoni, mo alea ʻa e kaumātuʻá mo e kakaí; 9–13, ʻOku hanga ʻe he ngāue fakafaifekau faivelengá ʻo fakapapauʻi hono maʻu ha tofiʻa ʻo e moʻui taʻengatá."
            ],
            "verses": [
                {
                    "number": 1,
                    "text": "Vakai, ʻoku folofola peheni ʻe he ʻEikí ki heʻeku tamaioʻeiki ko Uiliami E. Makaleliní—ʻOkú ke monūʻia, ko e meʻa ʻi hoʻo tafoki mei hoʻo ngaahi fai angahalá, mo tali ʻeku ngaahi moʻoní, ʻoku folofola ʻe he ʻEiki, ko ho Huhuʻí, ko e Fakamoʻui ʻo e māmaní, ʻio ʻo e kakai kotoa pē ʻoku tui ki hoku hingoá."
                },
                {
                    "number": 2,
                    "text": "Ko e moʻoni, ʻoku ou pehē kiate koe, ʻokú ke monūʻia koeʻuhi ko hoʻo tali ʻeku fuakava taʻengatá, ʻio ʻa hono kakato ʻo ʻeku ongoongoleleí, ʻa ia kuo ʻoatu ki he fānau ʻa e tangatá, koeʻuhí ke nau maʻu ʻa e moʻuí pea ngaohi ke nau kau ʻi hono maʻu ʻo e ngaahi nāunau ʻa ia ʻe fakahā mai ʻi he ngaahi ʻaho fakaʻosí, ʻo hangē ko ia naʻe tohi ʻe he kau palōfita mo e kau ʻaposetolo ʻi he ngaahi ʻaho ʻi muʻá."
                },
                {
                    "number": 3,
                    "text": "Ko e moʻoni ʻoku ou pehē kiate koe, ʻa ʻeku tamaioʻeiki ko Uiliamí, ʻokú ke maʻa, kae ʻikai ʻi he meʻa kotoa pē; ko ia, ke ke fakatomala mei he ngaahi meʻa ʻoku ʻikai ke lelei ʻi hoku ʻaó, ʻoku folofola ʻe he ʻEikí, he ʻe fakahā ia ʻe he ʻEikí kiate koe."
                },
                {
                    "number": 4,
                    "text": "Pea ko ʻeni, ko e moʻoni, ko au, ko e ʻEikí, te u fakahā kiate koe ʻa e meʻa ʻoku ou loto ki ai ʻo kau kiate koé, pe ko hoku loto ʻo kau kiate koé."
                },
                {
                    "number": 5,
                    "text": "Vakai, ko e moʻoni ʻoku ou pehē kiate koe, ko hoku lotó ke ke malangaʻaki ʻeku ongoongoleleí mei he fonua ki he fonua, pea mei he kolo ki he kolo, ʻio, ʻi he ngaahi potu fonua takatakai ko ia ʻa ia kuo teʻeki ke fakahā ia ʻi aí."
                },
                {
                    "number": 6,
                    "text": "ʻOua ʻe tatali ʻi he potú ni ʻi ha ngaahi ʻaho lahi; ʻoua naʻá ke ʻalu hake ki he fonua ko Saioné ʻi he taimí ni; ka ʻo kapau te ke lava ke ʻoatu, pea ʻoatu ia; ka ʻikai, pea ʻoua naʻá ke tokanga ki hoʻo koloá."
                },
                {
                    "number": 7,
                    "text": "ʻAlu ki he ngaahi fonua ʻi he feituʻu hahaké, fakamoʻoni ʻi he potu kotoa pē, ki he kakai kotoa pē pea ʻi honau ngaahi fale lotú, ʻo fealēleaʻaki mo e kakaí."
                },
                {
                    "number": 8,
                    "text": "Tuku ke ʻalu mo koe ʻa ʻeku tamaioʻeiki ko Samuela H. Sāmitá, pea ʻoua naʻa liʻaki ia, pea fai kiate ia ʻa hoʻo ngaahi akonakí; pea ko ia ia ʻoku faivelengá, ʻe ngaohi ia ke mālohi ʻi he feituʻu kotoa pē; pea ko au, ko e ʻEikí, te u ʻalu mo koe."
                },
                {
                    "number": 9,
                    "text": "Hilifaki ho nimá ki he kakai mahakí, pea te nau moʻui. ʻOua ʻe foki mai kae ʻoua ko au, ko e ʻEikí, te u fekauʻi koe. Faʻa kātaki ʻi he faingataʻá. Kole, pea te ke maʻu; tukituki, pea ʻe toʻo kiate koe."
                },
                {
                    "number": 10,
                    "text": "ʻOua ʻe feinga ke haʻisia ki ha meʻa. Liʻaki ʻa e taʻe-māʻoniʻoni kotoa pē. ʻOua ʻe tono—ʻa ia ko ha ʻahiʻahi kuó ke faingataʻaʻia ai."
                },
                {
                    "number": 11,
                    "text": "Tauhi ʻa e ngaahi leá ni, he ʻoku moʻoni mo totonu ia; pea ke ke tauhi faivelenga ʻa ho lakangá, pea teketekeʻi fakataha ʻa e kakai tokolahi ki Saione ʻaki ʻa e ngaahi hiva ʻo e fiefia taʻengata ʻi honau ʻulú."
                },
                {
                    "number": 12,
                    "text": "Fai atu ʻi he ngaahi meʻá ni ke aʻu ki he ngataʻangá, pea te ke maʻu ha kalauni ʻo e moʻui taʻengata ʻi he nima toʻomataʻu ʻo ʻeku Tamaí, ʻa ia ʻoku fonu ʻi he ʻaloʻofa mo e moʻoni."
                },
                {
                    "number": 13,
                    "text": "Ko e moʻoni, ʻoku folofola peheni ʻe he ʻEikí ko ho ʻOtuá, ko ho Huhuʻí, ʻio ko Sīsū Kalaisí. ʻĒmeni."
                }
            ]
        },
        "/study/scriptures/dc-testament/dc/67": {
            "uri": "/study/scriptures/dc-testament/dc/67",
            "title": "Tokāteline mo e Ngaahi Fuakava 67",
            "data_type": "chapter",
            "chapter_name": "Vahe 67",
            "chapter_summary": [
                "1–3, ʻOku ʻafio mai ʻa e ʻEikí ki he ngaahi lotú pea ʻokú ne maluʻi ʻene kaumātuʻá; 4–9, ʻOkú ne fai ha poletaki ki he tokotaha poto tahá ke ne hanga ʻo hiki ha meʻa ke tatau mo e siʻisiʻi taha ʻi heʻene ngaahi fakahaá; 10–14, ʻE fakaake hake ʻa e kaumātuʻa faivelengá ʻe he Laumālié pea te nau mamata ki he fofonga ʻo e ʻOtuá."
            ],
            "verses": [
                {
                    "number": 1,
                    "text": "Vakai pea fanongo mai, ʻa kimoutolu ʻa e kaumātuʻa ʻo hoku siasí, ʻa ia kuo mou kātoa fakataha maí, ʻa ia kuó u fanongo ki hoʻomou ngaahi lotú, pea ʻoku ou ʻiloʻi ʻa homou lotó, pea kuo aʻu hake ki hoku ʻaó ʻa hoʻomou ngaahi holí."
                },
                {
                    "number": 2,
                    "text": "Vakai pea ʻilo ange, ʻoku siofia ʻa kimoutolu ʻe hoku ongo matá, pea ʻoku ʻi hoku ongo nimá ʻa e ngaahi langí mo e māmaní, pea ʻoku ʻaʻaku ʻa e ngaahi koloa ʻo e taʻengatá ke foaki atu."
                },
                {
                    "number": 3,
                    "text": "Naʻa mou feinga ke tui te mou maʻu ʻa e tāpuaki ʻa ia naʻe fie foaki atu kiate kimoutolú; kae vakai, ko e moʻoni ʻoku ou pehē kiate kimoutolu naʻe ʻi ai ʻa e ngaahi manavahē ʻi homou lotó, pea ko e moʻoni ko hono ʻuhinga ʻeni naʻe ʻikai te mou maʻu aí."
                },
                {
                    "number": 4,
                    "text": "Pea ko ʻeni ko au, ko e ʻEikí, ʻoku ou foaki kiate kimoutolu ha fakamoʻoni ki hono moʻoni ʻo e ngaahi fekaú ni ʻa ia ʻoku tuʻu ʻi homou ʻaó."
                },
                {
                    "number": 5,
                    "text": "Kuo siofia ʻe homou matá ʻa ʻeku tamaioʻeiki ko Siosefa Sāmita, ko e Siʻí, pea kuo mou maheni mo ʻene leá, pea kuo mou ʻilo hono ngaahi melé; pea kuo mou fekumi ʻi homou lotó ʻa e ʻilo ke mou lava ʻo faʻu lea ʻo lelei ange ʻi heʻene leá; ʻoku mou ʻilo ʻeni foki."
                },
                {
                    "number": 6,
                    "text": "Ko ʻeni, mou fekumi ʻi he Tohi ʻo e Ngaahi Fekaú ʻa e fekau siʻi taha ʻoku ʻi aí, pea fili ia ʻa ia ʻoku poto taha ʻiate kimoutolú;"
                },
                {
                    "number": 7,
                    "text": "Pe, kapau ʻoku ʻi ai ha taha ʻiate kimoutolu te ne lava ʻo faʻu ha meʻa ke tatau mo ia, te mou tonuhia leva ʻi he lea ʻo pehē ʻoku ʻikai te mou ʻiloʻi pe ʻoku moʻoni ia;"
                },
                {
                    "number": 8,
                    "text": "Ka ʻo kapau ʻoku ʻikai te mou lava ke faʻu ha meʻa ʻoku tatau mo ia, ʻoku fakahalaiaʻi ʻa kimoutolu ʻo kapau ʻoku ʻikai te mou fakamoʻoniʻi ʻoku moʻoni ia."
                },
                {
                    "number": 9,
                    "text": "He ʻoku mou ʻilo ʻoku ʻikai ke ʻi ai ha taʻe-māʻoniʻoni ʻi ai, pea ko e meʻa ʻoku māʻoniʻoní ʻoku ʻalu hifo ia mei ʻolunga, mei he Tamai ʻo e ngaahi māmá."
                },
                {
                    "number": 10,
                    "text": "Pea ko e tahá, ko e moʻoni ʻoku ou pehē kiate kimoutolu ko homou faingamālie, pea ʻoku ou fai ʻa e talaʻofa kiate kimoutolu kuo fakanofo ki he ngāue ní ʻo pehē, kapau te mou fakamaʻa ʻa kimoutolu mei he ngaahi meheká mo e ngaahi manavaheé, pea fakavaivaiʻi ʻa kimoutolu ʻi hoku ʻaó, he ʻoku ʻikai ke mou loto-fakatōkilalo feʻunga, ʻe mavaeua ʻa e veilí, pea te mou mamata kiate au ʻo ʻilo ʻoku ou moʻui—ʻo ʻikai ʻi he ʻatamai fakakakanó pe fakamāmaní, kae ʻi he ʻatamai fakalaumālié."
                },
                {
                    "number": 11,
                    "text": "He kuo ʻikai ke mamata ha tangata ki he ʻOtuá ʻi ha taimi ʻi he kakanó, tuku kehe pē ʻi he fakaakeʻi ia ʻe he Laumālie ʻo e ʻOtuá."
                },
                {
                    "number": 12,
                    "text": "Pea ʻoku ʻikai lava foki ʻe ha tangata fakakakano ke kātakiʻi ʻa e ʻao ʻo e ʻOtuá, pea ʻikai foki ʻi he ʻatamai fakaekakanó."
                },
                {
                    "number": 13,
                    "text": "ʻOku ʻikai te mou lava ʻo kātakiʻi ʻa e nofo ʻi he ʻao ʻo e ʻOtuá ʻi he taimí ni, pe ko e tauhi mai ʻa e kau ʻāngeló; ko ia, fai atu ai pē ʻi he faʻa kātaki kae ʻoua ke fakahaohaoaʻi ʻa kimoutolu."
                },
                {
                    "number": 14,
                    "text": "ʻOua ʻe tuku ke tafoki ʻa homou ʻatamaí; pea ʻo ka mou ka feʻunga, ʻi hoku taimi pē ʻoʻokú, te mou mamata pea ʻiloʻi ʻa e meʻa naʻe foaki kiate kimoutolu ʻi he nima ʻo ʻeku tamaioʻeiki ko Siosefa Sāmita, ko e Siʻí. ʻĒmeni."
                }
            ]
        },
        "/study/scriptures/dc-testament/dc/68": {
            "uri": "/study/scriptures/dc-testament/dc/68",
            "title": "Tokāteline mo e Ngaahi Fuakava 68",
            "data_type": "chapter",
            "chapter_name": "Vahe 68",
            "chapter_summary": [
                "1–5, ʻOku hoko ko e folofola ʻa e ngaahi lea ʻa e kaumātuʻá ʻi hono ueʻi ʻa kinautolu ʻe he Laumālie Māʻoniʻoní; 6–12, Kuo pau ke malanga ʻaki ʻe he kaumātuʻá ʻa e ongoongoleleí, pea ʻe muimui ʻa e ngaahi fakaʻilonga ʻi he kakai tui moʻoní; 13–24, ʻOku lava ke hoko ʻa e ʻuluaki fānau ʻi he ngaahi foha ʻo ʻĒloné ko e Pīsope Pule (ʻa ia, ko ʻene maʻu ʻa e ngaahi kī ʻo e lakanga fakapalesitení ʻi heʻene hoko ko ha pīsope) ʻo fakatatau ki he tuʻutuʻuni ʻa e Kau Palesiteni ʻUluakí; 25–28, ʻOku fekau ki he ngaahi mātuʻá ke nau akoʻi ʻa e ongoongoleleí ki heʻenau fānaú; 29–35, Kuo pau ke tauhi ʻe he Kāingalotú ʻa e Sāpaté, pea ngāue faivelenga, mo lotu."
            ],
            "verses": [
                {
                    "number": 1,
                    "text": "Naʻe ui ʻa ʻeku tamaioʻeiki ko ʻOasoni Haití ʻi hono fakanofó ke malanga ʻaki ʻa e ongoongolelei taʻengatá, ʻi he Laumālie ʻo e ʻOtua moʻuí, mei he kakai ki he kakai, pea mei he fonua ki he fonua, ʻi he ngaahi haʻofanga ʻo e kau fai angahalá, ʻi honau ngaahi fale lotú, ʻo fealēleaʻaki mo kinautolu mo fakamatalaʻi ʻa e ngaahi folofolá kotoa pē kiate kinautolu."
                },
                {
                    "number": 2,
                    "text": "Pea vakai, pea ʻiloange, ko e sīpinga ʻeni kiate kinautolu kotoa pē naʻe fakanofo ki he lakanga fakataulaʻeikí ni, ʻa ia kuo tuʻutuʻuni kiate kinautolu ʻa honau tufakangá ke nau ʻalu atu—"
                },
                {
                    "number": 3,
                    "text": "Pea ko e sīpingá ʻeni kiate kinautolu, ke nau lea ʻo fakatatau ki hono ueʻi ʻa kinautolu ʻe he Laumālie Māʻoniʻoní."
                },
                {
                    "number": 4,
                    "text": "Pea ʻilonga ha meʻa te nau lea ʻaki ʻi hono ueʻi ʻa kinautolu ʻe he Laumālie Māʻoniʻoní ʻe hoko ia ko e folofola, ʻe hoko ia ko e finangalo ʻo e ʻEikí, ʻe hoko ia ko e fakakaukau ʻa e ʻEikí, ʻe hoko ia ko e folofola ʻa e ʻEikí, ʻe hoko ia ko e leʻo ʻo e ʻEikí, pea mo e mālohi ʻo e ʻOtuá ki he fakamoʻuí."
                },
                {
                    "number": 5,
                    "text": "Vakai, ko e talaʻofa ʻeni ʻa e ʻEikí kiate kimoutolu, ʻa kimoutolu ʻa ʻeku kau tamaioʻeikí."
                },
                {
                    "number": 6,
                    "text": "Ko ia, ke mou fiefia, pea ʻoua ʻe manavahē, he ko au ko e ʻEikí ʻoku ou ʻiate kimoutolu, pea te u tuʻu ʻi homou tafaʻakí; pea te mou fakamoʻoniʻi au, ʻio ko Sīsū Kalaisi, ko e ʻAlo au ʻo e ʻOtua moʻuí, naʻá ku ʻi ai, ʻoku ou ʻi ai, pea te u haʻu."
                },
                {
                    "number": 7,
                    "text": "Ko e folofola ʻeni ʻa e ʻEikí kiate koe, ʻa ʻeku tamaioʻeiki ko ʻOasoni Haití, kae ʻumaʻā foki ʻeku tamaioʻeiki ko Luke Sionisoní, pea ki heʻeku tamaioʻeiki ko Laimani Sionisoní, pea ki heʻeku tamaioʻeiki ko Uiliami E. Makaleliní, pea ki he kaumātuʻa tui faivelenga kotoa pē ʻo hoku siasí—"
                },
                {
                    "number": 8,
                    "text": "Mou ʻalu atu ki he māmaní kotoa pē, malanga ʻaki ʻa e ongoongoleleí ki he kakai fulipē, pea ngāue ʻi he mafai kuó u foaki atu kiate kimoutolú, ʻo fai papitaiso ʻi he huafa ʻo e Tamaí, pea mo e ʻAló, pea mo e Laumālie Māʻoniʻoní."
                },
                {
                    "number": 9,
                    "text": "Pea ko ia ia ʻe tui mo papitaisó ʻe fakamoʻui ia, pea ko ia ia ʻe ʻikai tuí ʻe malaʻia."
                },
                {
                    "number": 10,
                    "text": "Pea ko ia ia ʻe tuí ʻe tāpuakiʻi ia ʻaki ʻa e ngaahi fakaʻilonga ʻe hoko mai, ʻio ʻo hangē pē ko e meʻa kuo tohí."
                },
                {
                    "number": 11,
                    "text": "Pea ʻe tuku kiate kimoutolu ke ʻiloʻi ʻa e ngaahi fakaʻilonga ʻo e ngaahi kuongá, mo e ngaahi fakaʻilonga ʻo e hāʻele mai ʻa e Foha ʻo e Tangatá;"
                },
                {
                    "number": 12,
                    "text": "Pea ko kinautolu kotoa pē ʻe fakamoʻoniʻi ki ai ʻe he Tamaí, ʻe tuku kiate kimoutolu ʻa e mālohi ke fakamaʻu ʻa kinautolu ki he moʻui taʻengatá. ʻĒmeni."
                },
                {
                    "number": 13,
                    "text": "Pea ko ʻeni, ko e meʻa ki hono toe ʻo e ngaahi meʻa kehe mei he ngaahi fuakavá mo e ngaahi fekaú, ko ʻeni ia—"
                },
                {
                    "number": 14,
                    "text": "ʻOku kei toe ʻamui, pea ʻi he taimi ʻoku finangalo ki ai ʻa e ʻEikí, ʻe vaheʻi ha kau pīsope kehe ki he siasí, ke ngāue ʻo tatau foki mo e ʻuluakí;"
                },
                {
                    "number": 15,
                    "text": "Ko ia ko e kau taulaʻeiki lahi ʻa kinautolu ʻa ia ʻoku feʻunga, pea ʻe fili ʻa kinautolu ʻe he Kau Palesiteni ʻUluaki ʻo e Lakanga Taulaʻeiki Faka-Melekisētekí, tuku kehe pē ʻo kapau ko e kau hako totonu ʻa kinautolu ʻo ʻĒlone."
                },
                {
                    "number": 16,
                    "text": "Pea kapau ko e hako totonu ʻa kinautolu ʻo ʻĒlone, ʻoku ʻi ai ʻenau totonu fakalao ki he lakanga fakapīsopé, ʻo kapau ko e ʻuluaki fānau ʻa kinautolu ʻi he ngaahi foha ʻo ʻĒlone;"
                },
                {
                    "number": 17,
                    "text": "He ʻoku maʻu ʻe he ʻuluaki fānaú ʻa e totonu ki he lakanga fakapalesiteni ki he lakanga fakataulaʻeikí ni, pea mo e ngaahi kī pe ko e mafai ʻo iá."
                },
                {
                    "number": 18,
                    "text": "ʻOku ʻikai maʻu ʻe ha tangata ha totonu fakalao ki he lakangá ni, ke maʻu ʻa e ngaahi kī ʻo e lakanga fakataulaʻeikí ni, tuku kehe pē ʻo kapau ko e hako totonu pea ko e ʻuluaki fānau ia ʻa ʻĒloné."
                },
                {
                    "number": 19,
                    "text": "Ka ko e meʻa ʻi he maʻu ʻe ha taulaʻeiki lahi ʻo e Lakanga Taulaʻeikí Faka-Melekisētekí ʻa e mafai ke ngāue ʻi he ngaahi lakanga siʻi hifo kotoa pē, ko ia ʻokú ne lava ai ʻo ngāue ʻi he lakanga ʻo e pīsopé ʻo ka ʻoku ʻikai ʻiloʻi ha hako totonu ʻo ʻĒlone, ʻo kapau ʻe ui ia mo vaheʻi mo fakanofo ki he mālohí ni, ʻi he nima ʻo e Kau Palesiteni ʻUluaki ʻo e Lakanga Taulaʻeiki Faka-Melekisētekí."
                },
                {
                    "number": 20,
                    "text": "Pea kuo pau ke fakapapauʻi foki ʻe he Kau Palesitení ni, ʻa e hako totonu ʻo ʻĒloné, pea ʻiloʻi ʻokú ne feʻunga, pea pani mo fakanofo ia ʻi he nima ʻo e Kau Palesitení ni, ka ʻikai pea ʻoku ʻikai fakamafaiʻi fakalao ʻa kinautolu ke ngāue ʻi honau lakanga fakataulaʻeikí."
                },
                {
                    "number": 21,
                    "text": "Ka ʻe ngofua ke nau ʻekeʻi honau paní, ʻi he funga ʻo e tuʻutuʻuni ʻo kau ki heʻenau totonu ki he lakanga fakataulaʻeikí ʻi heʻene hokohoko mei he tamai ki he fohá, ʻo kapau te nau lava ʻi ha taimi ke fakapapauʻi honau hokohokó, pe fakapapauʻi ia ʻi ha fakahā mei he ʻEikí ʻi he nima ʻo e Kau Palesiteni kuo lau ki ai ʻi ʻolungá."
                },
                {
                    "number": 22,
                    "text": "Pea ko e tahá, ʻe ʻikai fakamāuʻi ha pīsope pe taulaʻeiki lahi ʻe vaheʻi ki he ngāué ni pe fakahalaiaʻi ia ʻi ha hia ʻe taha, tuku kehe pē ʻo kapau ʻe fai ia ʻi he ʻao ʻo e Kau Palesiteni ʻUluaki ʻo e siasí;"
                },
                {
                    "number": 23,
                    "text": "Pea kapau ʻe ʻiloʻi ʻokú ne halaia ʻi he ʻao ʻo e Kau Palesiteni ko ʻení, ʻaki ʻa e fakamoʻoni ʻoku ʻikai lava ke fakaʻikaiʻi, ʻe fakahalaiaʻi ia;"
                },
                {
                    "number": 24,
                    "text": "Pea kapau te ne fakatomala, ʻe fakamolemoleʻi ia, ʻo fakatatau ki he ngaahi fuakava mo e ngaahi fekau ʻo e siasí."
                },
                {
                    "number": 25,
                    "text": "Pea ko e tahá, kapau ʻoku maʻu ha fānau ʻe ha ongo mātuʻa ʻi Saione pe ʻi ha taha ʻo hono ngaahi siteiki ʻa ia kuo fokotuʻú, ʻa ia ʻoku ʻikai te nau akoʻi ʻa kinautolu ke nau ʻiloʻi ʻa e tokāteline ʻo e fakatomalá, tui kia Kalaisi ko e ʻAlo ʻo e ʻOtua moʻuí, pea mo e papitaisó mo e foaki ʻo e Laumālie Māʻoniʻoní ʻi he hilifaki ʻo e nimá, ʻi he taimi ʻoku nau taʻu valu aí, ʻe ʻi he ʻulu ʻo e mātuʻá ʻa e angahalá."
                },
                {
                    "number": 26,
                    "text": "He ʻe hoko ʻeni ko e fono ki he kakai ʻoku nofo ʻi Saioné, pe ʻi ha taha ʻo hono ngaahi siteiki ʻa ia kuo fokotuʻú."
                },
                {
                    "number": 27,
                    "text": "Pea ʻe papitaiso ʻa ʻenau fānaú ki he fakamolemole ʻo ʻenau ngaahi angahalá ʻi he taimi ʻoku nau taʻu valu aí, pea maʻu ʻa e hilifaki ʻo e nimá."
                },
                {
                    "number": 28,
                    "text": "Pea ke nau akoʻi foki ʻenau fānaú ke lotu, pea ke ʻaʻeva ʻi he angatonu ʻi he ʻao ʻo e ʻEikí."
                },
                {
                    "number": 29,
                    "text": "Pea mo e kakai ʻo Saioné ke nau tokanga foki ki he ʻaho Sāpaté ke tauhi ia ke toputapu."
                },
                {
                    "number": 30,
                    "text": "Pea mo e kakai ʻoku nofo ʻi Saioné ke nau manatuʻi foki ʻa ʻenau ngaahi ngāué, ʻo kapau kuo fili ʻa kinautolu ke ngāue, ke nau fai ia ʻi he faivelenga kakato; koeʻuhí he ko e nofo noá ʻe manatuʻi ia ʻi he ʻao ʻo e ʻEikí."
                },
                {
                    "number": 31,
                    "text": "Ko ʻeni, ko au, ko e ʻEikí, ʻoku ʻikai te u loko leleiʻia ʻi he kakai ʻoku nofo ʻi Saioné, he ʻoku ʻi ai ʻa e kau nofo noa ʻiate kinautolu; pea ʻoku tupu hake foki ʻa ʻenau fānaú ʻi he fai angahala; ʻoku ʻikai foki te nau fekumi fakamātoato ki he ngaahi koloa ʻo e taʻengatá, ka ʻoku fonu ʻa honau matá ʻi he mānumanu."
                },
                {
                    "number": 32,
                    "text": "ʻOku ʻikai totonu ke ʻi ai ʻa e ngaahi meʻá ni, pea ʻoku totonu ke liʻaki ia meiate kinautolu; ko ia, tuku ke ʻave ʻe heʻeku tamaioʻeiki ko ʻŌliva Kautelé ʻa e ngaahi leá ni ki he fonua ko Saioné."
                },
                {
                    "number": 33,
                    "text": "Pea ʻoku ou fai ʻa e fekau kiate kinautolu—ko ia ia ʻoku ʻikai te ne fai ʻene ngaahi lotú ʻi he ʻao ʻo e ʻEikí ʻi hono taimi totonú, tuku ke manatuʻi ia ʻi he ʻao ʻo e fakamaau ʻo hoku kakaí."
                },
                {
                    "number": 34,
                    "text": "ʻOku moʻoni mo totonu ʻa e ngaahi leá ni; ko ia, ʻoua ʻe maumauʻi ia, pe toʻo ha meʻa mei ai."
                },
                {
                    "number": 35,
                    "text": "Vakai, ko au ko e ʻĀlifá mo e ʻŌmeká, pea ʻoku ou haʻu vave. ʻĒmeni."
                }
            ]
        },
        "/study/scriptures/dc-testament/dc/69": {
            "uri": "/study/scriptures/dc-testament/dc/69",
            "title": "Tokāteline mo e Ngaahi Fuakava 69",
            "data_type": "chapter",
            "chapter_name": "Vahe 69",
            "chapter_summary": [
                "1–2, ʻOku fekau ke fononga ʻa Sione Uitemā mo ʻŌliva Kautele ki Mīsuli; 3–8, ʻOku fekau ke ne malanga foki mo tānaki, mo lekooti, mo hiki ʻa e ngaahi fakamatala fakahisitōlia."
            ],
            "verses": [
                {
                    "number": 1,
                    "text": "Tokanga mai kiate au, ʻoku folofola ʻe he ʻEikí ko homou ʻOtuá, koeʻuhi ko e lelei ʻa ʻeku tamaioʻeiki ko ʻŌliva Kautelé. ʻOku ʻikai ngali mo e poto ʻiate aú ke tuku kiate ia ʻa e ngaahi fekau mo e ngaahi paʻanga ʻa ia te ne ʻave ki he fonua ko Saioné, tuku kehe pē ʻo kapau te ne ʻalu mo ha taha ʻe angatonu mo falalaʻangá."
                },
                {
                    "number": 2,
                    "text": "Ko ia, ko au, ko e ʻEikí, ʻoku ou loto ke ʻalu ʻa ʻeku tamaioʻeiki ko Sione Uitemaá mo ʻeku tamaioʻeiki ko ʻŌliva Kautelé;"
                },
                {
                    "number": 3,
                    "text": "Pea ke ne fai atu foki ʻi he fai tohi mo hiki ha hisitōlia ʻo e ngaahi meʻa mahuʻinga kotoa pē ʻa ia te ne mamata ki ai mo ʻiloʻi ʻo kau ki hoku siasí;"
                },
                {
                    "number": 4,
                    "text": "Pea ke ne maʻu foki ʻa e akonaki mo e tokoni mei heʻeku tamaioʻeiki ko ʻŌliva Kautelé mo ha niʻihi kehe."
                },
                {
                    "number": 5,
                    "text": "Pea ko e tahá foki, e ʻoatu ʻe heʻeku kau tamaioʻeiki ʻoku fononga holo ʻi he māmaní ʻa e ngaahi fakamatala ki honau ngaahi lakangá tauhí ki he fonua ko Saioné;"
                },
                {
                    "number": 6,
                    "text": "He ʻe hoko ʻa e fonua ko Saioné ko e nofoʻanga pea ko e potu ke tali ai mo fai ai ʻa e ngaahi meʻá ni kotoa pē."
                },
                {
                    "number": 7,
                    "text": "Ka neongo iá, tuku ʻa ʻeku tamaioʻeiki ko Sione Uitemaá ke fononga tuʻo lahi mei he feituʻu ki he feituʻu, pea mei he potu siasi ki he potu siasi, koeʻuhí ke faingofua ange ʻene maʻu ʻa e ʻilo—"
                },
                {
                    "number": 8,
                    "text": "ʻO malanga mo fakamatala, mo fai tohi, mo hiki, mo fili, pea maʻu ʻa e ngaahi meʻa kotoa pē ʻe ʻaonga ki he siasí, pea ki he ngaahi toʻu tangata tupu hake ʻa ia ʻe tupu hake ʻi he fonua ko Saioné, ke maʻu ia mei he toʻu tangata ki he toʻu tangata, ʻo taʻengata pea taʻengata. ʻĒmeni."
                }
            ]
        },
        "/study/scriptures/dc-testament/dc/70": {
            "uri": "/study/scriptures/dc-testament/dc/70",
            "title": "Tokāteline mo e Ngaahi Fuakava 70",
            "data_type": "chapter",
            "chapter_name": "Vahe 70",
            "chapter_summary": [
                "1–5, ʻOku fili ʻa e kau tauhi ke nau pulusi ʻa e ngaahi fakahaá; 6–13, Ko kinautolu ʻoku nau fai ʻa e ngaahi ngāue fakalaumālié ʻoku taau ke nau maʻu ha totongi ki heʻenau ngāué; 14–18, ʻOku totonu ke tuʻunga tatau ʻa e Kāingalotú ʻi he ngaahi meʻa fakatuʻasinó."
            ],
            "verses": [
                {
                    "number": 1,
                    "text": "Vakai pea fanongo mai, ʻa kimoutolu ʻa e kakai ʻo Saioné, pea mo kimoutolu kotoa ʻa e kakai ʻo hoku siasí ʻoku mou ʻi he mamaʻó, pea fanongo ki he folofola ʻa e ʻEikí ʻa ia ʻoku ou ʻoatu ki heʻeku tamaioʻeiki ko Siosefa Sāmita, ko e Siʻí, kae ʻumaʻā foki ki heʻeku tamaioʻeiki ko Māteni Hālisí, pea ki heʻeku tamaioʻeiki foki ko ʻŌliva Kautelé, kae ʻumaʻā foki ʻeku tamaioʻeiki ko Sione Uitemaá, pea ki heʻeku tamaioʻeiki foki ko Sitenei Likitoní, kae ʻumaʻā ʻeku tamaioʻeiki ko Uiliami W. Felipisí, ʻi he funga ʻo e fekau kiate kinautolu."
                },
                {
                    "number": 2,
                    "text": "He ʻoku ou fai kiate kinautolu ʻa e fekau; ko ia, tokanga pea fanongo mai, he ʻoku folofola peheni ʻa e ʻEikí kiate kinautolu—"
                },
                {
                    "number": 3,
                    "text": "Ko au ko e ʻEikí, kuó u fili ʻa kinautolu, mo fakanofo ʻa kinautolu ko e kau tauhi ki he ngaahi fakahā mo e ngaahi fekau ʻa ia kuó u ʻoatu kiate kinautolú, pea mo ia te u ʻoatu ʻamui kiate kinautolú;"
                },
                {
                    "number": 4,
                    "text": "Pea te u ʻekeʻi meiate kinautolu ha fakamatala ki he tufakangá ni ʻi he ʻaho ʻo e fakamāú."
                },
                {
                    "number": 5,
                    "text": "Ko ia, kuó u fili ʻa kinautolu, pea ko ʻenau ngāue ʻeni ʻi he siasi ʻo e ʻOtuá, ke tokangaʻi ia pea mo e ngaahi meʻa ʻoku kau ki aí, ʻio, ʻa e ngaahi meʻa ʻaonga ʻe tupu aí."
                },
                {
                    "number": 6,
                    "text": "Ko ia, ʻoku ou fai kiate kinautolu ʻa e fekau, ke ʻoua naʻa nau foaki ʻa e ngaahi meʻá ni ki he siasí, pe ki he māmani;"
                },
                {
                    "number": 7,
                    "text": "Ka neongo iá, kapau te nau maʻu ha meʻa lahi ange ʻi he meʻa ʻoku feʻunga ki honau tauhí mo e meʻa ʻoku nau masiva aí, ʻe foaki ia ki hoku fale tukuʻanga koloá;"
                },
                {
                    "number": 8,
                    "text": "Pea ʻe fakatapui ʻa e ngaahi meʻa ʻaonga ʻe tupu aí ki he kakai ʻo Saioné, pea ki honau ngaahi toʻu tangatá, ʻo kapau te nau hoko ko e kau ʻea-hoko ʻo fakatatau ki he ngaahi fono ʻo e puleʻangá."
                },
                {
                    "number": 9,
                    "text": "Vakai, ko e meʻa ʻeni ʻoku ʻekeʻi ʻe he ʻEikí mei he tangata kotoa pē ʻi hono lakanga tauhí, ʻo hangē pē ko au, ko e ʻEikí, kuó u tuʻutuʻuní pe te u tuʻutuʻuni ʻamui ki ha tangata pē."
                },
                {
                    "number": 10,
                    "text": "Pea vakai, ʻoku ʻikai ke ʻatā ha tokotaha mei he fono ko ʻení ʻa ia ʻokú ne kau ki he siasi ʻo e ʻOtua moʻuí;"
                },
                {
                    "number": 11,
                    "text": "ʻIo, naʻa mo e pīsopé pe ko e fakafofonga ʻa ia ʻokú ne tauhi ʻa e fale tukuʻanga koloa ʻo e ʻEikí, pe ko ia kuo fili ki ha lakanga tauhi ki he ngaahi meʻa fakaemāmaní."
                },
                {
                    "number": 12,
                    "text": "Ko ia ia kuo fili ke ne puleʻi ʻa e ngaahi meʻa fakalaumālié, ʻoku taau ke ne maʻu ʻene totongí, ʻo hangē foki ko kinautolu kuo fili ki ha lakanga tauhi ke pule ʻi he ngaahi meʻa fakaemāmaní;"
                },
                {
                    "number": 13,
                    "text": "ʻIo, ʻo hulu ange ʻaupito, ʻa ia ko e hulu ʻoku fakalahi ʻo liunga lahi maʻanautolu ʻi he ngaahi fakahā ʻa e Laumālié."
                },
                {
                    "number": 14,
                    "text": "Ka neongo iá, ka ke mou tuʻunga tatau ʻi hoʻomou ngaahi meʻa fakaemāmaní, pea ke mou fai pehē taʻe ʻi ai ha fakahōhōloto, he ka ʻikai, pea ʻe taʻofi ʻa hono hulu ʻo e ngaahi fakahā ʻa e Laumālié."
                },
                {
                    "number": 15,
                    "text": "Ko ʻeni, ʻoku ou fai ʻa e fekaú ni ki heʻeku kau tamaioʻeikí ke ʻaonga kiate kinautolu lolotonga ʻenau kei nofó, ki hano fakahā mai ʻo ʻeku ngaahi tāpuakí ki honau ʻulú, pea ki hano totongiʻi ʻo ʻenau faivelengá pea ki honau maluʻí;"
                },
                {
                    "number": 16,
                    "text": "Ki he meʻakai mo e kofu; ki ha tofiʻa; ki he ngaahi fale pea ki he ngaahi konga fonua, ʻi ha faʻahinga meʻa pē ʻe hoko, ʻa ia ko au, ko e ʻEikí, te u fokotuʻu ai ʻa kinautolú, pea ʻi ha feituʻu pē ʻa ia ko au, ko e ʻEikí, te u fekauʻi atu ʻa kinautolu ki aí."
                },
                {
                    "number": 17,
                    "text": "He kuo nau faitotonu ʻi he ngaahi meʻa lahi, pea kuo lelei ʻenau ngāué ʻo kapau ʻe ʻikai te nau fai angahala."
                },
                {
                    "number": 18,
                    "text": "Vakai, ko au, ko e ʻEikí, ʻoku ou ʻaloʻofa pea te u tāpuakiʻi ʻa kinautolu, pea te nau hū atu ki he fiefia ʻo e ngaahi meʻá ni. ʻE pehē. ʻĒmeni."
                }
            ]
        },
        "/study/scriptures/dc-testament/dc/71": {
            "uri": "/study/scriptures/dc-testament/dc/71",
            "title": "Tokāteline mo e Ngaahi Fuakava 71",
            "data_type": "chapter",
            "chapter_name": "Vahe 71",
            "chapter_summary": [
                "1–4, ʻOku fekauʻi atu ʻa Siosefa Sāmita mo Sitenei Likitoni ke malanga ʻaki ʻa e ongoongoleleí; 5–11, ʻE veuveuki ʻa e ngaahi fili ʻo e Kāingalotú."
            ],
            "verses": [
                {
                    "number": 1,
                    "text": "Vakai, ʻoku folofola peheni ʻe he ʻEikí kiate kimoua ʻa ʻeku ongo tamaioʻeiki ko Siosefa Sāmita, ko e Siʻí, mo Sitenei Likitoni, kuo hokosia moʻoni ʻa e taimí pea ʻoku totonu mo ʻaonga kiate au ke mo fakaava homo ngutú ʻi he malanga ʻaki ʻa ʻeku ongoongoleleí, ʻa e ngaahi meʻa ʻo e puleʻangá, pea fakamatalaʻi ʻa hono ngaahi meʻa lilo ʻo iá mei he ngaahi folofolá, ʻo fakatatau ki he tufakanga ko ia ʻo e Laumālié mo e mālohi ʻe foaki kiate kimouá, ʻo fakatatau mo hoku lotó."
                },
                {
                    "number": 2,
                    "text": "Ko e moʻoni, ʻoku ou pehē kiate kimoua, fanongonongo ki māmani ʻi he ngaahi feituʻu takatakaí, pea ʻi he siasí foki, ʻi ha vahaʻataimi, ʻio kae ʻoua ke fakahā kiate kimoua."
                },
                {
                    "number": 3,
                    "text": "Ko e moʻoni ko e ngāue ʻeni, ʻoku ou tuku kiate kimoua ʻi ha vahaʻataimi."
                },
                {
                    "number": 4,
                    "text": "Ko ia, ke mo ngāue ʻi heʻeku ngoue vainé. Ui ki he kakai ʻo e māmaní, pea fakamoʻoniʻi, pea teuteu ʻa e hala ki he ngaahi fekau mo e ngaahi fakahā ʻe hoko maí."
                },
                {
                    "number": 5,
                    "text": "Ko ʻeni, vakai, ko e potó ʻeni; ko ia ia ʻe laú, tuku ke mahino kiate ia pea tali ia foki;"
                },
                {
                    "number": 6,
                    "text": "He ko ia ia ʻokú ne talí ʻe foaki ʻo lahi ange ʻaupito kiate ia, ʻio ʻa e mālohi."
                },
                {
                    "number": 7,
                    "text": "Ko ia, veuveuki homou ngaahi filí; ui kiate kinautolu ke mou fetaulaki ʻi he ʻao ʻo e kakaí, pea ʻiate kimoutolu pē foki; pea ʻe fakaeʻa ʻa honau fakamāʻí ʻo fakatatau ki hoʻomo faivelengá."
                },
                {
                    "number": 8,
                    "text": "Ko ia, tuku ke nau fakahā mai ʻa ʻenau ngaahi ʻuhinga mālohi ʻoku fakafepaki ki he ʻEikí."
                },
                {
                    "number": 9,
                    "text": "Ko e moʻoni, ʻoku folofola peheni ʻe he ʻEikí kiate kimoua—ʻoku ʻikai ha mahafu kuo ngaohi ke tauʻi ʻaki ʻa kimoua ʻe monūʻia;"
                },
                {
                    "number": 10,
                    "text": "Pea kapau ʻe hiki hake ʻe ha tangata ʻa hono leʻó ke fakafepaki kiate kimoua ʻe veuveuki ia ʻi hoku taimi totonu pē ʻoʻoku."
                },
                {
                    "number": 11,
                    "text": "Ko ia, tauhi ʻeku ngaahi fekaú; ʻoku moʻoni ia mo totonu. ʻE pehē. ʻĒmeni."
                }
            ]
        },
        "/study/scriptures/dc-testament/dc/72": {
            "uri": "/study/scriptures/dc-testament/dc/72",
            "title": "Tokāteline mo e Ngaahi Fuakava 72",
            "data_type": "chapter",
            "chapter_name": "Vahe 72",
            "chapter_summary": [
                "1–8, Kuo pau ke fai ʻe he kaumātuʻá ha fakamatala ʻo kau ki honau lakanga tauhí ki he pīsopé; 9–15, ʻOku tauhi ʻe he pīsope ʻa e fale tukuʻanga koloá mo tokangaʻi ʻa e masivá mo e faingataʻaʻiá; 16–26, Kuo pau ke hanga ʻe he kau pīsopé ʻo fakapapauʻi ʻa e feʻunga mo taau ʻa e kaumātuʻá."
            ],
            "verses": [
                {
                    "number": 1,
                    "text": "Tokanga, pea fanongo ki he leʻo ʻo e ʻEikí, ʻa kimoutolu kuo kātoa fakataha maí, ʻa ia ko e kau taulaʻeiki lahi ʻo hoku siasí, ʻa ia kuo foaki ki ai ʻa e puleʻangá mo e mālohí."
                },
                {
                    "number": 2,
                    "text": "He ko e moʻoni, ʻoku folofola peheni ʻe he ʻEikí, ʻoku ʻaonga kiate au ke fili ha pīsope kiate kimoutolu, pe meiate kimoutolu, ki he siasi ʻi he konga ko ʻeni ʻo e ngoue vaine ʻa e ʻEikí."
                },
                {
                    "number": 3,
                    "text": "Pea ko e moʻoni kuo mou fai fakapotopoto ʻi he meʻá ni, he ʻoku ʻekeʻi ia ʻe he ʻEikí, mei he nima ʻo e tauhi kotoa pē, ke ne fakamatala ki hono lakanga tauhí, ʻi he moʻuí ni pea ʻi he taʻengatá foki."
                },
                {
                    "number": 4,
                    "text": "He ko ia ia ʻoku faivelenga mo anga-fakapotopoto ʻi he moʻuí ʻoku lau ia ʻokú ne feʻunga ke maʻu ʻa e ngaahi nofoʻanga kuo teuteu moʻona ʻe heʻeku Tamaí."
                },
                {
                    "number": 5,
                    "text": "Ko e moʻoni ʻoku ou pehē kiate kimoutolu, ʻe fai ha fakamatala ʻe he kaumātuʻa ʻo e siasí ʻi he konga ko ʻeni ʻo ʻeku ngoue vainé ki honau lakanga tauhí ki he pīsopé, ʻa ia ʻe fili ʻe au ʻi he potu ko ʻeni ʻo ʻeku ngoue vainé."
                },
                {
                    "number": 6,
                    "text": "ʻE tohi ʻa e ngaahi meʻá ni ʻi ha lekooti, ke ʻoatu ki he pīsope ʻi Saioné."
                },
                {
                    "number": 7,
                    "text": "Pea ʻe fakahā ʻa e fatongia ʻo e pīsopé ʻe he ngaahi fekau kuo ʻoatú, pea mo e loto ʻo e konifelenisí."
                },
                {
                    "number": 8,
                    "text": "Pea ko ʻeni, ko e moʻoni ʻoku ou pehē kiate kimoutolu, ko ʻeku tamaioʻeiki ko Niueli K. Uitenií ʻa e tangata ʻe fili mo fakanofo ki he mālohi ko ʻení. Ko e finangalo ʻeni ʻo e ʻEiki ko homou ʻOtuá, ko homou Huhuʻí. ʻE pehē. ʻĒmeni."
                },
                {
                    "number": 9,
                    "text": "Ko e folofola ʻa e ʻEikí, ʻa ia ʻoku fakalahi ki he fono kuo ʻoatú, ʻo fakahā ai ʻa e fatongia ʻo e pīsope ʻa ia kuo fakanofo ki he siasí ʻi he konga ko ʻeni ʻo e ngoue vainé, ʻa ia ko e moʻoni ko ʻeni ia—"
                },
                {
                    "number": 10,
                    "text": "Ke tauhi ʻa e fale tukuʻanga koloa ʻo e ʻEikí; ke tali ʻa e ngaahi paʻanga ʻa e siasí ʻi he konga ko ʻeni ʻo e ngoue vainé;"
                },
                {
                    "number": 11,
                    "text": "Ke hiki ha fakamatala ʻo e kaumātuʻá ʻo hangē ko ia kuo tuʻutuʻuni atú; pea ke tokoni ki heʻenau ngaahi meʻa ʻoku nau fie maʻú, ʻa ia te nau totongi ki he meʻa te nau maʻú, ʻo kapau ʻoku nau maʻu ha meʻa ke totongiʻaki;"
                },
                {
                    "number": 12,
                    "text": "Koeʻuhí ke fakatapui foki ʻeni ke ʻaonga ki he siasí, ki he masivá mo e faingataʻaʻiá."
                },
                {
                    "number": 13,
                    "text": "Pea ko ia ia ʻoku ʻikai te ne maʻu ha meʻa ke totongi ʻakí, ʻe hiki ha fakamatala pea ʻoatu ki he pīsope ʻo Saioné, ʻa ia te ne totongi ʻa e moʻuá mei he meʻa ʻe tuku ʻe he ʻEikí ki hono nimá."
                },
                {
                    "number": 14,
                    "text": "Pea ko e ngaahi ngāue ʻa e kau tui faivelenga ʻa ia ʻoku nau ngāue ʻi he ngaahi meʻa fakalaumālié, ʻi hono tokangaʻi ʻo e ngaahi ngāue ʻa e ongoongoleleí mo e ngaahi meʻa ʻo e puleʻangá ki he siasí, pea ki he māmaní, ʻe totongi ʻa e moʻua ko iá mei he pīsope ʻi Saioné;"
                },
                {
                    "number": 15,
                    "text": "Ko ia ʻoku ʻomai ia mei he siasí, he ʻoku hangē ko e fonó ko e tangata kotoa pē ʻe ʻalu hake ki Saioné kuo pau ke ne tuku ʻa e ngaahi meʻa kotoa pē ʻi he ʻao ʻo e pīsope ʻi Saioné."
                },
                {
                    "number": 16,
                    "text": "Pea ko ʻeni, ko e moʻoni ʻoku ou pehē kiate kimoutolu, ko e kaumātuʻa kotoa pē ʻi he konga ko ʻeni ʻo e ngoue vainé kuo pau ke ne fai ha fakamatala ki hono lakanga tauhí ki he pīsope ʻi he konga ko ʻeni ʻo e ngoue vainé—"
                },
                {
                    "number": 17,
                    "text": "ʻE hanga ʻe ha tohi fakamoʻoni mei he fakamaau pe pīsope ʻi he konga ko ʻeni ʻo e ngoue vainé, ki he pīsope ʻi Saioné, ʻo fakapapauʻi ʻoku feʻunga ʻa e tangata kotoa pē, pea ʻokú ne feʻunga ʻi he meʻa kotoa pē, ke ne maʻu ha tofiʻa, pea tali ia ko ha tauhi anga-fakapotopoto mo ha tangata ngāue faivelenga;"
                },
                {
                    "number": 18,
                    "text": "Kapau ʻe ʻikai, pea ʻe ʻikai talia ia ʻe he pīsope ʻo Saioné."
                },
                {
                    "number": 19,
                    "text": "Pea ko ʻeni, ko e moʻoni ʻoku ou pehē kiate kimoutolu, tuku ʻa e kaumātuʻa kotoa pē ʻe fai ha fakamatala ki he pīsope ʻo e siasí ʻi he konga ko ʻeni ʻo e ngoue vainé ke fakaongoongoleleiʻi mai ʻe he siasi pe ngaahi potu siasi ʻokú ne ngāue aí, koeʻuhí ke ne fakafeʻungaʻi ia pea mo ʻene ngaahi fakamatalá ʻi he ngaahi meʻa kotoa pē."
                },
                {
                    "number": 20,
                    "text": "Pea ko e tahá, tuku ke ʻekeʻi ʻe heʻeku kau tamaioʻeiki kuo fili ko e kau tauhi ki he ngaahi meʻa ʻo e faʻu tohi ʻi hoku siasí ha tokoni mei he pīsopé pe ko e kau pīsopé ʻi he ngaahi meʻa kotoa pē—"
                },
                {
                    "number": 21,
                    "text": "Koeʻuhí ke lava ʻo pulusi ʻa e ngaahi fakahaá, pea ʻalu atu ia ki he ngaahi ngataʻanga ʻo e māmaní; koeʻuhí foki ke nau maʻu ha ngaahi paʻanga ʻe ʻaonga ki he siasí ʻi he ngaahi meʻa kotoa pē;"
                },
                {
                    "number": 22,
                    "text": "Koeʻuhí ke nau fakafeʻungaʻi ʻa kinautolu foki ʻi he ngaahi meʻa kotoa pē, pea lau ʻa kinautolu ko e kau tauhi anga-fakapotopoto."
                },
                {
                    "number": 23,
                    "text": "Pea ko ʻeni, vakai, ʻe hoko ʻeni ko e faʻifaʻitakiʻanga ki he ngaahi vaʻa kehekehe kotoa pē ʻo hoku siasí, ʻi ha fonua pē ʻe fokotuʻu ai ʻa kinautolú. Pea ko ʻeni ʻoku ou fakaʻosi ʻa ʻeku ngaahi leá. ʻĒmeni."
                },
                {
                    "number": 24,
                    "text": "Ko e ngaahi lea siʻi ʻoku fakalahi atu ki he ngaahi fono ʻo e puleʻangá, ʻo kau ki he kāingalotu ʻo e siasí—ʻa kinautolu kuo fili ʻe he Laumālie Māʻoniʻoní ke ʻalu hake ki Saioné, pea mo kinautolu ʻoku faingamālie ke ʻalu hake ki Saioné—"
                },
                {
                    "number": 25,
                    "text": "Tuku ke nau ʻoatu ki he pīsopé ha tohi fakamoʻoni mei ha kaumātuʻa ʻe toko tolu ʻo e siasí, pe ko ha tohi fakamoʻoni mei he pīsopé;"
                },
                {
                    "number": 26,
                    "text": "Kapau ʻe ʻikai ko ia ia ʻe ʻalu hake ki he fonua ko Saioné ʻe ʻikai lau ko ha tauhi anga-fakapotopoto. Ko ha sīpinga foki ʻeni. ʻĒmeni."
                }
            ]
        },
        "/study/scriptures/dc-testament/dc/73": {
            "uri": "/study/scriptures/dc-testament/dc/73",
            "title": "Tokāteline mo e Ngaahi Fuakava 73",
            "data_type": "chapter",
            "chapter_name": "Vahe 73",
            "chapter_summary": [
                "1–2, ʻOku fekau ke kei hokohoko atu ʻa e malanga ʻa e kaumātuʻa; 3–6, ʻOku fekau ke hoko atu ʻa hono liliu ʻe Siosefa Sāmita mo Sitenei Likitoni ʻa e Tohi Tapú kae ʻoua kuo ʻosi."
            ],
            "verses": [
                {
                    "number": 1,
                    "text": "He ko e moʻoni, ʻoku folofola peheni ʻe he ʻEikí, ʻoku ʻaonga kiate au ke nau fai atu ʻa hono malanga ʻaki ʻo e ongoongoleleí, pea mo e naʻinaʻi ki he ngaahi potu siasi ʻi he ngaahi feituʻu fonua takatakaí, kae ʻoua ke aʻu ki he konifelenisí;"
                },
                {
                    "number": 2,
                    "text": "Pea ko ʻeni, vakai, ʻe toki fakahā kiate kinautolu ʻi he leʻo ʻo e konifelenisí, ʻa ʻenau ngaahi ngāue kehekehé."
                },
                {
                    "number": 3,
                    "text": "Ko ʻeni, ko e moʻoni ʻoku ou pehē kiate kimoua ʻa ʻeku ongo tamaioʻeiki ko Siosefa Sāmita, ko e Siʻí, mo Sitenei Likitoní, ʻoku folofola ʻe he ʻEikí, ʻoku ʻaonga ke toe fai ʻa e liliu leá;"
                },
                {
                    "number": 4,
                    "text": "Pea fakatatau ki he meʻa ʻe ʻaonga ke faí, ke malanga ʻi he ngaahi feituʻu fonua takatakaí kae ʻoua ke aʻu ki he konifelenisí; pea hili ia ʻoku ʻaonga ke fai atu ʻa e ngāue ʻo e liliu leá kae ʻoua ke ʻosi ia."
                },
                {
                    "number": 5,
                    "text": "Pea tuku ke hoko ʻeni ko e sīpinga ki he kaumātuʻá kae ʻoua ke maʻu ha toe ʻilo foʻou, ʻo hangē ko ia kuo tohí."
                },
                {
                    "number": 6,
                    "text": "Ko ʻeni ʻoku ʻikai te u ʻoatu kiate kimoua mo ha toe meʻa ʻi he taimí ni. Nonoʻo homo kongalotó pea anga-fakamātoato. ʻE pehē. ʻĒmeni."
                }
            ]
        },
        "/study/scriptures/dc-testament/dc/74": {
            "uri": "/study/scriptures/dc-testament/dc/74",
            "title": "Tokāteline mo e Ngaahi Fuakava 74",
            "data_type": "chapter",
            "chapter_name": "Vahe 74",
            "chapter_summary": [
                "1–5, ʻOku akonaki ʻa Paula ki he Siasi ʻi hono ʻahó ke ʻoua te nau tauhi ʻa e fono ʻa Mōsesé; 6–7, ʻOku māʻoniʻoni ʻa e fānau īkí pea ʻoku fakamāʻoniʻoniʻi ʻa kinautolu tuʻunga ʻi he Fakaleleí."
            ],
            "verses": [
                {
                    "number": 1,
                    "text": "He ʻoku fakamāʻoniʻoniʻi ʻa e husepāniti taʻetuí ʻe he uaifí, pea fakamāʻoniʻoniʻi ʻa e uaifi taʻetuí ʻe he husepānití; ka ne ʻikai ke pehē, ʻe taʻemaʻa hoʻomou fānaú, ka ko ʻeni ʻoku nau māʻoniʻoni."
                },
                {
                    "number": 2,
                    "text": "Ko ʻeni, ʻi he ngaahi ʻaho ʻo e kau ʻaposetoló, naʻe maʻu ʻa e fono ʻo e kamú ʻi he kau Siú kotoa pē ʻa ia naʻe ʻikai te nau tui ki he ongoongolelei ʻa Sīsū Kalaisí."
                },
                {
                    "number": 3,
                    "text": "Pea naʻe hoko ʻo pehē naʻe tupu hake ha fuʻu fefakakikihiʻaki lahi ʻi he kakaí ʻo kau ki he fono ʻo e kamú, he naʻe holi ʻa e husepāniti taʻetuí ke kamu ʻa ʻene fānaú pea hoko ʻo moʻulaloa ki he fono ʻa Mōsesé, ʻa ia ko e fono naʻe fakakakató."
                },
                {
                    "number": 4,
                    "text": "Pea naʻe hoko ʻo pehē ko e meʻa ʻi he tupu hake ʻa e fānaú, pea ngaohi ke moʻulaloa ki he fono ʻa Mōsesé, ko ia naʻa nau tokanga ai ki he ngaahi talatukufakaholo ʻa ʻenau ngaahi tamaí ʻo ʻikai te nau tui ki he ongoongolelei ʻa Kalaisí, pea nau hoko ai ʻo taʻe-māʻoniʻoni."
                },
                {
                    "number": 5,
                    "text": "Ko ia, ko e ʻuhinga ʻeni naʻe tohi ai ʻa e ʻaposetoló ki he siasí, ʻo fai kiate kinautolu ha fekau, ʻo ʻikai mei he ʻEikí, kae meiate ia pē, ʻo pehē, ʻoku ʻikai totonu ke fakamaʻu ʻa e tokotaha tuí mo e tokotaha taʻetuí; tuku kehe pē ʻo kapau ʻe fakangata ʻa e fono ʻa Mōsesé ʻiate kinautolu."
                },
                {
                    "number": 6,
                    "text": "Koeʻuhí ke nofo taʻekamu ʻenau fānau; pea ke fakangata ʻa e talatukufakaholó, ʻa ia ʻoku pehē ʻoku taʻe-māʻoniʻoni ʻa e fānau īkí; he naʻe maʻu ia ʻi he kau Siú;"
                },
                {
                    "number": 7,
                    "text": "Ka ʻoku māʻoniʻoni ʻa e fānau īkí, he kuo fakamāʻoniʻoniʻi ʻa kinautolu ʻi he fakalelei ʻa Sīsū Kalaisí; pea ko e ʻuhinga ʻeni ʻa e ngaahi folofolá."
                }
            ]
        },
        "/study/scriptures/dc-testament/dc/75": {
            "uri": "/study/scriptures/dc-testament/dc/75",
            "title": "Tokāteline mo e Ngaahi Fuakava 75",
            "data_type": "chapter",
            "chapter_name": "Vahe 75",
            "chapter_summary": [
                "1–5, ʻE maʻu ʻa e moʻui taʻengatá ʻe he kaumātuʻa tui faivelenga ʻoku nau malanga ʻaki ʻa e ongoongoleleí; 6–12, Lotu ke maʻu ʻa e Fakafiemālié, ʻa ia ʻokú ne akoʻi ʻa e ngaahi meʻa kotoa pē; 13–22, ʻE fakamāuʻi ʻe he kaumātuʻá ʻa kinautolu ʻoku fakafisinga ʻa ʻenau pōpoakí; 23–36, Kuo pau ke maʻu ʻe he ngaahi fāmili ʻo e kau faifekaú ha tokoni mei he Siasí."
            ],
            "verses": [
                {
                    "number": 1,
                    "text": "Ko e moʻoni, ko e moʻoni, ʻoku ou pehē kiate kimoutolu, ko au ʻa ia ʻoku lea ʻaki ʻa e leʻo ʻo hoku Laumālié, ʻio ko e ʻĀlifá mo e ʻŌmeká, ko homou ʻEikí mo homou ʻOtuá—"
                },
                {
                    "number": 2,
                    "text": "Tokanga mai, ʻa kimoutolu kuo foaki mai homou hingoá ke ʻalu atu ʻo fakahā ʻa ʻeku ongoongoleleí, pea ʻauhani ʻa ʻeku ngoue vainé."
                },
                {
                    "number": 3,
                    "text": "Vakai, ʻoku ou pehē kiate kimoutolu, ko hoku lotó ke mou ʻalu atu ʻo ʻikai tatali, pea ʻoua foki ʻe nofo noa kae ngāue ʻaki homou tūkuingata—"
                },
                {
                    "number": 4,
                    "text": "ʻO hiki hake homou leʻó ʻo hangē ko e leʻo ʻo e talupite, ʻo fakahā ʻa e moʻoní ʻo fakatatau ki he ngaahi fakahā mo e ngaahi fekau kuó u tuku kiate kimoutolú."
                },
                {
                    "number": 5,
                    "text": "Pea ko ia, kapau te mou faivelenga, ʻe fakaheka ʻiate kimoutolu ʻa e ngaahi haʻinga uite lahi, pea fakakalauni ʻaki ʻa kimoutolu ʻa e lāngilangi, mo e nāunau, mo e moʻui taʻe-faʻa-mate, mo e moʻui taʻengata."
                },
                {
                    "number": 6,
                    "text": "Ko ia, ko e moʻoni ʻoku ou pehē ki heʻeku tamaioʻeiki ko Uiliami E. Makaleliní, ʻoku ou taʻofi ʻa e tuʻutuʻuni ʻa ia naʻá ku fai kiate ia ke ne ʻalu ki he ngaahi fonua fakahahaké;"
                },
                {
                    "number": 7,
                    "text": "Peá u fai kiate ia ha tuʻutuʻuni foʻou mo ha fekau foʻou, ʻa ia ko au ko e ʻEikí, ʻoku ou valokiʻi ai ia koeʻuhí ko e ngaahi lāunga ʻa hono lotó;"
                },
                {
                    "number": 8,
                    "text": "Pea naʻá ne fai angahala; ka neongo iá, ʻoku ou fakamolemoleʻi ia peá u toe pehē kiate ia, Ke ke ʻalu ki he ngaahi fonua fakatongá."
                },
                {
                    "number": 9,
                    "text": "Pea tuku ke na ʻalu mo ia ʻeku tamaioʻeiki ko Luke Sionisoní, pea fakahā ʻa e ngaahi meʻa kuó u fekau kiate kinauá—"
                },
                {
                    "number": 10,
                    "text": "ʻO ui ki he huafa ʻo e ʻEikí ke maʻu ʻa e Fakafiemālié, ʻa ia ʻe akoʻi kiate kinaua ʻa e ngaahi meʻa kotoa pē ʻoku ʻaonga kiate kinauá—"
                },
                {
                    "number": 11,
                    "text": "Pea lotu maʻu ai pē ke ʻoua naʻá na vaivai; pea kapau te na fai ʻeni, te u ʻiate kinaua ʻo aʻu ki he ngataʻangá."
                },
                {
                    "number": 12,
                    "text": "Vakai, ko e finangalo ʻeni ʻo e ʻEikí ko homou ʻOtuá ʻo kau kiate kimoutolú. ʻE pehē. ʻĒmeni."
                },
                {
                    "number": 13,
                    "text": "Pea ko e tahá, ko e moʻoni ʻoku pehē ʻe he ʻEikí, tuku ke fai ʻe heʻeku tamaioʻeiki ko ʻOasoni Haití mo ʻeku tamaioʻeiki ko Samuela H. Sāmitá ʻa ʻena fonongá ki he ngaahi fonua fakahahaké, pea fakahā ʻa e ngaahi meʻa kuó u fekau kiate kinauá; pea kapau te na faivelenga, vakai, te u ʻiate kinaua ʻo aʻu ki he ngataʻangá."
                },
                {
                    "number": 14,
                    "text": "Pea ko e tahá, ko e moʻoni ʻoku ou pehē ki heʻeku tamaioʻeiki ko Laimani Sionisoní, pea ki heʻeku tamaioʻeiki ko ʻOasoni Palatí, ke na fai foki ʻena fonongá ki he ngaahi fonua fakahahaké; pea vakai, pea ʻilo ange, ʻoku ou ʻiate kinaua foki, ʻio ʻo aʻu ki he ngataʻangá."
                },
                {
                    "number": 15,
                    "text": "Pea ko e tahá, ʻoku ou pehē ki heʻeku tamaioʻeiki ko ʻĒisa Totisí, pea ki heʻeku tamaioʻeiki ko Kalivisi Uilisoní, ke na fai foki ʻa ʻena fononga ki he ngaahi fonua fakahihifó, pea fakahā ʻa ʻeku ongoongoleleí, ʻo hangē pē ko ʻeku fekau kiate kinauá."
                },
                {
                    "number": 16,
                    "text": "Pea ko ia ia ʻoku faivelengá, te ne ikunaʻi ʻa e ngaahi meʻa kotoa pē, pea ʻe hiki hake ia ʻi he ʻaho fakaʻosí."
                },
                {
                    "number": 17,
                    "text": "Pea ko e tahá, ʻoku ou pehē ki heʻeku tamaioʻeiki ko Meisa N. ʻAsalií, pea mo ʻeku tamaioʻeiki ko Pea Likisí, tuku ke na fai ʻena fonongá foki ki he fonua fakatongá."
                },
                {
                    "number": 18,
                    "text": "ʻIo, tuku ke fai ʻe kinautolú na kotoa pē ʻa ʻenau fonongá, ʻo hangē ko ʻeku fekau kiate kinautolú, ʻo ʻalu mei he fale ki he fale, mei he kiʻi kolo ki he kiʻi kolo, mei he kolo lahi ki he kolo lahi."
                },
                {
                    "number": 19,
                    "text": "Pea ʻilonga ha fale te mou hū ki ai, pea nau tali ʻa kimoutolu, tuku hoʻomou tāpuakí ki he fale ko iá."
                },
                {
                    "number": 20,
                    "text": "Pea ʻilonga ha fale te mou hū ki ai, pea ʻikai te nau tali ʻa kimoutolu, mou ʻalu fakatoʻotoʻo mei he fale ko iá, pea tūtuuʻi ʻa e efú mei homou vaʻé ko ha fakamoʻoni ia ke talatalaakiʻi ʻa kinautolu."
                },
                {
                    "number": 21,
                    "text": "Pea te mou fonu ʻi he fiefia mo e nēkeneka; pea mou ʻiloʻi ʻeni, ʻi he ʻaho ʻo e fakamāú te mou hoko ko e kau fakamaau ki he fale ko iá, pea fakahalaiaʻi ʻa kinautolu;"
                },
                {
                    "number": 22,
                    "text": "Pea ʻe kātakiʻingofua ange ʻa e ngaahi meʻa ki he kakai hītení ʻi he ʻaho ʻo e fakamāʻú ʻi he fale ko iá; ko ia, nonoʻo homou kongalotó pea faivelenga, pea te mou ikunaʻi ʻa e ngaahi meʻa kotoa pē, pea ʻe hiki hake ʻa kimoutolu ʻi he ʻaho fakaʻosí. ʻE pehē. ʻĒmeni."
                },
                {
                    "number": 23,
                    "text": "Pea ko e tahá, ʻoku folofola peheni ʻe he ʻEikí kiate kimoutolu, ʻa e kaumātuʻa ʻo hoku siasí, ʻa ia kuo mou foaki mai homou hingoá koeʻuhí ke mou ʻiloʻi ʻa hono finangalo ʻo kau kiate kimoutolú—"
                },
                {
                    "number": 24,
                    "text": "Vakai, ʻoku ou pehē kiate kimoutolu, ko e fatongia ʻo e siasí ke tokoni ʻi hono tauhi ʻo e ngaahi fāmili ʻo kinautolú na, pea ke tauhi foki ʻa e ngaahi fāmili ʻo kinautolu kuo uí pea ʻoku ʻaonga ke fekauʻi atu ki māmani ke fakahā ʻa e ongoongoleleí ki he māmaní."
                },
                {
                    "number": 25,
                    "text": "Ko ia, ko au, ko e ʻEikí, ʻoku ou fai kiate kimoutolu ʻa e fekaú ni ke mou kumi ha ngaahi feituʻu ki homou fāmilí, ʻo kapau ʻe loto-lelei ʻa homou kāingá ke fakaava ʻa honau lotó."
                },
                {
                    "number": 26,
                    "text": "Pea tuku ʻa kinautolu kotoa pē ʻe lava ʻo maʻu ha ngaahi feituʻu ki honau fāmilí, mo ha tokoni mei he siasí ke tauhi ʻaki ʻa kinautolú, ke ʻoua naʻa nau taʻe-ʻalu atu ki he māmaní, neongo pē ki hahaké pe ki hihifó, pe ki he tokelaú, pe ki he tongá."
                },
                {
                    "number": 27,
                    "text": "Tuku ke nau kole pea te nau maʻu, ke nau tukituki pea ʻe toʻo kiate kinautolu, pea ʻe fakahā mai mei ʻolunga, ʻio ʻi he Fakafiemālié, ʻa e feituʻu ke nau ʻalu ki aí."
                },
                {
                    "number": 28,
                    "text": "Pea ko e tahá, ko e moʻoni ʻoku ou pehē kiate kimoutolu, ko e tangata kotoa pē kuo pau ke ne tauhi hono fāmili ʻoʻoná, tuku ke ne tauhi ia, pea ʻe ʻikai teitei mole ʻa hono kalauní; pea tuku ke ne ngāue ʻi he siasí."
                },
                {
                    "number": 29,
                    "text": "Tuku ke faivelenga ngāue ʻa e tangata kotoa pē ʻi he ngaahi meʻa kotoa pē. Pea ʻe ʻikai maʻu ʻe he tokotaha ʻoku nofo noá ha tufakanga ʻi he siasí, tuku kehe pē ʻo kapau te ne fakatomala pea liliu ʻene ngaahi tōʻonga moʻuí."
                },
                {
                    "number": 30,
                    "text": "Ko ia, tuku ʻa ʻeku tamaioʻeiki ko Simione Kātá pea mo ʻeku tamaioʻeiki ko ʻIma Hālisí ke na ngāue fakataha ʻi he ngāue fakafaifekaú;"
                },
                {
                    "number": 31,
                    "text": "Kae ʻumaʻā foki ʻeku tamaioʻeiki ko ʻĒsela Teiá mo ʻeku tamaioʻeiki ko Tōmasi B. Māsí;"
                },
                {
                    "number": 32,
                    "text": "Kae ʻumaʻā foki ʻeku tamaioʻeiki ko Hailame Sāmitá mo ʻeku tamaioʻeiki ko Leinolitisi Kahuní;"
                },
                {
                    "number": 33,
                    "text": "Kae ʻumaʻā foki ʻeku tamaioʻeiki ko Taniela Sitanitoní mo ʻeku tamaioʻeiki ko Sīmoa Pulunisoní;"
                },
                {
                    "number": 34,
                    "text": "Kae ʻumaʻā foki ʻeku tamaioʻeiki ko Silivesitā Sāmitá mo ʻeku tamaioʻeiki ko Kitione Kātá;"
                },
                {
                    "number": 35,
                    "text": "Kae ʻumaʻā foki ʻeku tamaioʻeiki ko Lakalisi ʻEimisí mo ʻeku tamaioʻeiki ko Sitīveni Puanetí;"
                },
                {
                    "number": 36,
                    "text": "Kae ʻumaʻā foki ʻeku tamaioʻeiki ko Maika P. Uelitoní pea mo ʻeku tamaioʻeiki ko ʻĪteni Sāmita. ʻE pehē. ʻĒmeni."
                }
            ]
        },
        "/study/scriptures/dc-testament/dc/76": {
            "uri": "/study/scriptures/dc-testament/dc/76",
            "title": "Tokāteline mo e Ngaahi Fuakava 76",
            "data_type": "chapter",
            "chapter_name": "Vahe 76",
            "chapter_summary": [
                "1–4, Ko e ʻOtuá ʻa e ʻEikí; 5–10, ʻE fakahā mai ʻa e ngaahi meʻa lilo ʻo e puleʻangá ki he kau tui faivelenga kotoa pē; 11–17, ʻE toe tuʻu hake kotoa pē ʻi he toetuʻu ʻa e kau angatonú pe ko e kau taʻe-angatonú; 18–24, Ko e kakai kotoa pē ʻoku nau nofoʻi ʻa e ngaahi maama ʻa ia ʻoku lahi, ko e ngaahi foha mo e ngaahi ʻofefine ʻa kinautolu kuo fanauʻi ki he ʻOtuá tuʻunga ʻi he fakalelei ʻa Sīsū Kalaisí; 25–29, Naʻe tō ha ʻāngelo ʻa e ʻOtuá ʻo hoko ko e tēvoló; 30–49, ʻE mamahi ʻa e ngaahi foha ʻo e malaʻiá ʻi ha malaʻia taʻengata; ka ko kinautolu kotoa ʻoku toé te nau maʻu ha tuʻunga ʻo e fakamoʻuí; 50–70, ʻOku fakamatalaʻi mai ʻa e nāunau mo e totongi ʻa kinautolu ʻoku hakeakiʻí ʻi he puleʻanga fakasilesitialé; 71–80, ʻOku fakamatalaʻi mai ʻa kinautolu te nau maʻu ʻa e puleʻanga fakatelesitialé; 81–113, ʻOku fakamatalaʻi mai ʻa e tuʻunga ʻo kinautolu ʻi he nāunau fakatilesitialé, fakatelesitialé, mo e fakasilesitialé; 114–119, ʻE lava ʻa e kau tui faivelengá ʻo mamata mo ʻiloʻi ʻa e ngaahi meʻa lilo ʻo e puleʻanga ʻo e ʻOtuá ʻi he mālohi ʻo e Laumālie Māʻoniʻoní."
            ],
            "verses": [
                {
                    "number": 1,
                    "text": "Fanongo mai, ʻa kimoutolu ʻa e ngaahi langí, pea fakafanongo mai ʻa e telingá, ʻe māmani, pea fiefia ʻa kimoutolu ʻa hono kakaí, he ko e ʻOtuá ʻa e ʻEikí, pea ʻoku ʻikai ha toe Fakamoʻui ka ko ia pē."
                },
                {
                    "number": 2,
                    "text": "ʻOku lahi ʻa hono potó, ʻoku fakaofo ʻa hono ngaahi halá, pea ʻoku ʻikai lava ke ʻiloʻi ʻe ha taha ʻa hono lahi ʻo ʻene ngaahi ngāué."
                },
                {
                    "number": 3,
                    "text": "ʻOku ʻikai ke taʻehoko ʻa hono ngaahi finangaló, pea ʻoku ʻikai foki ke ʻi ai ha taha ʻokú ne lava ʻo taʻofi ʻa hono toʻukupú."
                },
                {
                    "number": 4,
                    "text": "ʻOkú ne tatau mei he taʻengatá ki he taʻengatá, pea ʻoku ʻikai ke ngata ʻa hono ngaahi taʻú."
                },
                {
                    "number": 5,
                    "text": "He ʻoku folofola peheni ʻe he ʻEikí—ko au, ko e ʻEiki ʻoku ou ʻaloʻofa mo angalelei kiate kinautolu ʻoku manavahē kiate aú, peá u fiefia ke fakalāngilangiʻi ʻa kinautolu ʻoku tauhi kiate au ʻi he māʻoniʻoní pea ʻi he moʻoní ʻo aʻu ki he ngataʻangá."
                },
                {
                    "number": 6,
                    "text": "ʻE lahi ʻa ʻenau totongí pea taʻengata ʻa honau nāunaú."
                },
                {
                    "number": 7,
                    "text": "Pea te u fakahā kiate kinautolu ʻa e ngaahi meʻa lilo kotoa pē, ʻio, ʻa e ngaahi meʻa lilo fufū kotoa pē ʻo hoku puleʻangá mei he ngaahi ʻaho ʻi muʻá, pea fai atu ki he ngaahi kuonga ʻamuí, te u fakahā kiate kinautolu ʻa e angaʻofa ʻo hoku lotó ʻo kau ki he ngaahi meʻa kotoa pē ʻo hoku puleʻangá."
                },
                {
                    "number": 8,
                    "text": "ʻIo, naʻa mo e ngaahi meʻa fakaofo ʻo e taʻengatá te nau ʻiloʻi ia, pea te u fakahā kiate kinautolu ʻa e ngaahi meʻa ʻe hoko, ʻio naʻa mo e ngaahi meʻa ʻo e ngaahi toʻu tangata lahi."
                },
                {
                    "number": 9,
                    "text": "Pea ʻe lahi ʻa honau potó, pea ʻe aʻu ki he langí ʻa ʻenau ʻilo meʻá; pea ʻe ʻauha ʻi honau ʻaó ʻa e poto ʻo e kau potó, pea ʻe hoko ʻo taʻeʻaonga ʻa e ʻiloʻilo ʻa e kakai anga-fakapotopotó."
                },
                {
                    "number": 10,
                    "text": "He te u fakamaama ʻa kinautolu ʻaki hoku Laumālié, pea te u fakahā kiate kinautolu ʻa e ngaahi meʻa lilo ʻo hoku lotó ʻaki hoku mālohí—ʻio, naʻa mo e ngaahi meʻa ʻoku teʻeki ai ke mamata ki ai ha mata, pe fanongo ki ai ha telinga, pe hū ki he loto ʻo e tangatá."
                },
                {
                    "number": 11,
                    "text": "Ko kimaua ko Siosefa Sāmita, ko e Siʻí, mo Sitenei Likitoni, ne ma ʻi he Laumālié ʻi he ʻaho hono hongofulu mā ono ʻo Fēpuelí, ʻi hono taha afe valungeau tolungofulu mā ua ʻo e taʻu ʻo hotau ʻEikí—"
                },
                {
                    "number": 12,
                    "text": "Naʻe fakaʻā homa matá ʻi he mālohi ʻo e Laumālié, pea naʻe fakamaama ʻa homa ʻatamaí, koeʻuhí ke ma mamata pea mahino kiate kimaua ʻa e ngaahi meʻa ʻa e ʻOtuá—"
                },
                {
                    "number": 13,
                    "text": "ʻIo ʻa e ngaahi meʻa ko ia naʻe ʻi ai talu mei he kamataʻangá ʻi he teʻeki ai ke ʻi ai ʻa māmani, ʻa ia naʻe tuʻutuʻuni ʻe he Tamaí, ʻi hono ʻAlo pē Taha naʻe Fakatupú, ʻa ia naʻe ʻi he fatafata ʻo e Tamaí, ʻio talu mei he kamataʻangá;"
                },
                {
                    "number": 14,
                    "text": "ʻA ia ʻokú ma fakamoʻoni ki ai; pea ko e fakamoʻoni ʻokú ma faí ko hono kakato ia ʻo e ongoongolelei ʻa Sīsū Kalaisí, ʻa ia ko e ʻAló, ʻa ia naʻá ma mamata ki ai peá ma fefolofolai mo ia ʻi he meʻa-hā-mai fakalangí."
                },
                {
                    "number": 15,
                    "text": "He naʻe lolotonga ʻema fai ʻa e ngāue ʻo e liliu leá, ʻa ia naʻe tuʻutuʻuni ʻe he ʻEikí ke ma faí, peá ma hoko ai ki hono uofulu mā hiva ʻo e vēsí ʻo e vahe nima ʻo e tohi ʻa Sioné, ʻa ia naʻe peheni hono foaki mai ia kiate kimauá:"
                },
                {
                    "number": 16,
                    "text": "Ko e lau ki he toetuʻu ʻo e maté, ʻo kau kiate kinautolu ʻe fanongo ki he leʻo ʻo e Foha ʻo e Tangatá:"
                },
                {
                    "number": 17,
                    "text": "Pea te nau ʻalu atu; ʻa kinautolu kuo faileleí, ʻi he toetuʻu ʻa e kau angatonú; mo kinautolu naʻe faikoví, ʻi he toetuʻu ʻo e kau taʻe-angatonú—"
                },
                {
                    "number": 18,
                    "text": "Ko ʻeni naʻe langaki ʻe he meʻá ni ke ma fakatumutumu, he naʻe foaki mai ia kiate kimaua ʻe he Laumālié."
                },
                {
                    "number": 19,
                    "text": "Pea lolotonga ʻema fakalaulauloto ki he ngaahi meʻá ni, naʻe ala mai ʻa e ʻEikí ki he mata ʻo homa ʻatamaí, pea naʻe fakaava ia, pea naʻe malama takatakai ʻa e nāunau ʻo e ʻEikí."
                },
                {
                    "number": 20,
                    "text": "Pea naʻá ma vakai ki he nāunau ʻo e ʻAló, ʻi he toʻukupu toʻomataʻu ʻo e Tamaí, ʻo ma maʻu mei hono fonú;"
                },
                {
                    "number": 21,
                    "text": "Peá ma mamata ki he kau ʻāngelo māʻoniʻoní, pea mo kinautolu kuo fakamāʻoniʻoniʻí ʻi hono taloní, ʻoku nau hū ki he ʻOtuá, pea mo e Lamí, ʻa ia ʻoku nau hū kiate ia ʻo taʻengata pea taʻengata."
                },
                {
                    "number": 22,
                    "text": "Pea ko ʻeni, hili ʻa e ngaahi fakamoʻoni lahi kuo fai ʻo kau kiate iá, ko e fakamoʻoni fakamuimui taha ʻeni, ʻa ia ʻokú ma fai ʻo kau kiate iá: ʻOkú ne moʻui!"
                },
                {
                    "number": 23,
                    "text": "He naʻá ma mamata kiate ia, ʻio ʻi he toʻukupu toʻomataʻu ʻo e ʻOtuá; peá ma fanongo ki he leʻo ʻoku fakamoʻoniʻi ko ia ʻa e ʻAlo pē Taha naʻe Fakatupu ʻo e Tamaí—"
                },
                {
                    "number": 24,
                    "text": "Pea ʻoku fakatupu pea naʻe fakatupu ʻe ia, pea ʻiate ia, pea meiate ia, ʻa e ngaahi māmá, pea ko hono kakai ʻo iá ko e ngaahi foha mo e ngaahi ʻofefine kuo fakatupu ki he ʻOtuá."
                },
                {
                    "number": 25,
                    "text": "Pea naʻá ma mamata foki ki he meʻá ni, peá ma fakamoʻoni, naʻe kapusi hifo mei he ʻao ʻo e Tamaí mo e ʻAló, ha ʻāngelo ʻa e ʻOtuá ʻa ia naʻá ne maʻu mafai ʻi he ʻao ʻo e ʻOtuá, ʻa ia naʻá ne angatuʻu ki he ʻAlo pē Taha naʻe Fakatupú ʻa ia naʻe ʻofeina ʻe he Tamaí pea naʻe ʻi he fatafata ia ʻo e Tamaí."
                },
                {
                    "number": 26,
                    "text": "Pea naʻe ui ia ko e Malaʻiá, he naʻe tangi ʻa e ngaahi langí koeʻuhi ko ia—ko Lusifā ia, ko ha foha ʻo e pongipongí."
                },
                {
                    "number": 27,
                    "text": "Pea naʻá ma mamata, pea ʻilo ange, kuó ne tō! kuó ne tō, ʻio ko e foha ʻo e pongipongí!"
                },
                {
                    "number": 28,
                    "text": "Pea lolotonga ʻema kei ʻi he Laumālié, naʻe fekau kiate kimaua ʻe he ʻEikí ke ma tohi ʻa e meʻa-hā-maí; he naʻá ma mamata kia Sētane, ʻa e ngata motuʻa ko iá, ʻio ʻa e tēvoló, ʻa ia naʻe angatuʻu ki he ʻOtuá, ʻo ne feinga ke toʻo ʻa e puleʻanga ʻo hotau ʻOtuá pea mo hono Kalaisí—"
                },
                {
                    "number": 29,
                    "text": "Ko ia ai ʻokú ne tauʻi ʻa e kau māʻoniʻoni ʻa e ʻOtuá, mo ne kāpui takatakai ʻa kinautolu."
                },
                {
                    "number": 30,
                    "text": "Pea naʻá ma mamata ki ha meʻa-hā-mai ʻo e ngaahi mamahi ʻa kinautolu naʻá ne tauʻi mo ikunaʻí, he naʻe ongo pehē mai ʻa e leʻo ʻo e ʻEikí kiate kimaua:"
                },
                {
                    "number": 31,
                    "text": "ʻOku folofola peheni ʻe he ʻEikí ʻo kau kiate kinautolu kotoa pē ʻoku nau ʻiloʻi ʻa hoku mālohí, pea kuo ngaohi ʻa kinautolu ke nau maʻu iá, pea nau tuku ke ikunaʻi ʻa kinautolu ʻi he mālohi ʻo e tēvoló, pea ke fakaʻikaiʻi ʻa e moʻoní pea angatuʻu ki hoku mālohí—"
                },
                {
                    "number": 32,
                    "text": "Ko kinautolu ia ko e ngaahi foha ʻo e malaʻiá, ʻa ia ʻoku ou lea ʻo kau ki ai ʻo pehē naʻe lelei ange kiate kinautolu ʻo kapau naʻe ʻikai ke fanauʻi ʻa kinautolú;"
                },
                {
                    "number": 33,
                    "text": "He ko kinautolú ko e ngaahi ipu ia ʻo e houhaú, ʻa ia kuo tuʻutuʻuni ke nau fuesia ʻa e houhau ʻo e ʻOtuá, fakataha mo e tēvoló mo ʻene kau ʻāngeló ʻi he taʻengatá;"
                },
                {
                    "number": 34,
                    "text": "ʻA ia kuó u lau ki ai ʻo pehē ʻoku ʻikai hanau fakamolemole ʻi he māmaní pe ʻi he maama ka hoko maí—"
                },
                {
                    "number": 35,
                    "text": "Kuo nau fakaʻikaiʻi ʻa e Laumālie Māʻoniʻoní hili ʻenau maʻu iá, pea nau fakaʻikaiʻi ʻa e ʻAlo pē Taha naʻe Fakatupu ʻo e Tamaí, kuo nau kalusefai ia ʻi he ʻakau ʻiate kinautolu mo fai fakahāhā hono fakamāʻí."
                },
                {
                    "number": 36,
                    "text": "Ko kinautolu ʻeni ʻa e faʻahinga te nau ʻalu atu ki he ano ʻo e afi mo e maka velá, fakataha mo e tēvoló mo ʻene kau ʻāngeló—"
                },
                {
                    "number": 37,
                    "text": "Pea ko kinautolu pē ʻe maʻu ʻe he mate ʻanga uá ha mālohi ki aí;"
                },
                {
                    "number": 38,
                    "text": "ʻIo, ko e moʻoni, ko kinautolu pē ʻe ʻikai ke huhuʻi ʻi he taimi totonu ʻo e ʻEikí, hili ʻa e ngaahi mamahi ʻi hono houhaú."
                },
                {
                    "number": 39,
                    "text": "He ko hono toé kotoa ʻe ʻomai ʻa kinautolu ʻi he toetuʻu ʻa e maté, ʻi he ikuna mo e nāunau ʻo e Lamí, ʻa ia naʻe tāmateʻí, ʻa ia naʻe ʻi he fatafata ʻo e Tamaí ʻi he teʻeki ai ke ngaohi ʻa e ngaahi māmá."
                },
                {
                    "number": 40,
                    "text": "Pea ko e ongoongoleleí ʻeni, ko e ongoongo fakafiefia, ʻa ia naʻe fakamoʻoniʻi mai kiate kimaua ʻe he leʻo mei he langí—"
                },
                {
                    "number": 41,
                    "text": "Naʻá ne haʻu ki he māmaní, ʻio ʻa Sīsū, ke kalusefai ia koeʻuhi ko e māmaní, pea ke ne fua ʻa e ngaahi angahala ʻa e māmaní, pea ke fakamāʻoniʻoniʻi ʻa e māmaní, pea fakamaʻa ia mei he taʻe-māʻoniʻoni kotoa pē;"
                },
                {
                    "number": 42,
                    "text": "Koeʻuhí ke lava ʻo fakamoʻui ʻiate ia ʻa kinautolu kotoa pē kuo tuku ʻe he Tamaí ki hono mālohí mo fakatupu ʻiate iá;"
                },
                {
                    "number": 43,
                    "text": "ʻA ia ʻokú ne fakaongoongoleleiʻi ʻa e Tamaí, mo fakamoʻui ʻa e ngaahi meʻa kotoa pē kuo ngaohi ʻe hono nimá, tuku kehe pē ʻa e ngaahi foha ko ia ʻo e malaʻia ʻa ia ʻoku nau fakaʻikaiʻi ʻa e ʻAló hili hono fakahā mai ia ʻe he Tamaí."
                },
                {
                    "number": 44,
                    "text": "Ko ia, ʻokú ne fakamoʻui ʻa e kakai kotoa pē tuku kehe pē ʻa kinautolu—te nau ʻalu atu ki he tautea lauikuonga, ʻa ia ko e tautea ʻoku ʻikai hano ngataʻanga, ʻa ia ko e tautea taʻengata, ke nau pule fakataha mo e tēvoló mo ʻene kau ʻāngeló ʻi he taʻengatá, ʻa ia ʻe ʻikai ke mate ai honau ʻuangá, pea ʻoku ʻikai ke fuʻifuʻi ʻa e afí, ʻa ia ko honau fakamamahiʻí—"
                },
                {
                    "number": 45,
                    "text": "Pea ko hono ngataʻangá, pe ko hono feituʻú, pe ko honau fakamamahiʻí, ʻoku ʻikai ke ʻilo ia ʻe ha tangata;"
                },
                {
                    "number": 46,
                    "text": "Pea naʻe ʻikai ke fakahā ia, pea ʻoku ʻikai fakahā ia, pea ʻe ʻikai ke fakahā ia ki he tangatá, tuku kehe pē kiate kinautolu ʻoku tuʻutuʻuni ke kau aí;"
                },
                {
                    "number": 47,
                    "text": "Ka neongo iá, ko au, ko e ʻEikí, ʻoku ou fakahā ia ʻi he meʻa-hā-mai ki he tokolahi, ka ʻoku ou toe tāpuniʻi leva ia;"
                },
                {
                    "number": 48,
                    "text": "Ko ia, ko e ngataʻangá, ko e maokupú, ko e māʻolungá, ko e lolotó, pea mo hono mamahí, ʻoku ʻikai mahino ia kiate kinautolu, pe ki ha tangata ʻe taha, tuku kehe pē ʻa kinautolu ʻoku tuʻutuʻuni ki he tautea ní."
                },
                {
                    "number": 49,
                    "text": "Pea naʻá ma fanongo ki he leʻo ʻoku pehē mai: Tohi ʻa e meʻa-hā-maí, he vakai, ko e ngataʻanga ʻeni ʻo e meʻa-hā-mai ʻo e ngaahi mamahi ʻa e kau taʻetauhi ʻOtuá."
                },
                {
                    "number": 50,
                    "text": "Pea ʻokú ma toe fakamoʻoni—he naʻá ma mamata mo fanongo, pea ko e fakamoʻoni ʻeni ʻa e ongoongolelei ʻa Kalaisí ʻo kau kiate kinautolu ʻe ʻalu atu ʻi he toetuʻu ʻa e kau angatonú—"
                },
                {
                    "number": 51,
                    "text": "Ko kinautolu ia naʻa nau maʻu ʻa e fakamoʻoni ʻo Sīsuú, mo tui ki hono huafá pea naʻe papitaiso ʻi he founga ʻo hono telió, kuo tanu hifo ʻi he vai ʻi hono huafá, pea naʻe fai ʻeni ʻo fakatatau ki he fekau kuó ne fai maí—"
                },
                {
                    "number": 52,
                    "text": "Koeʻuhí ke lava ʻo fufulu mo fakamaʻa ʻa kinautolu mei heʻenau ngaahi angahala kotoa pē ʻi heʻenau tauhi ʻa e ngaahi fekaú, mo maʻu ʻa e Laumālie Māʻoniʻoní ʻi he hilifaki ʻo e nima ʻe ia kuo fakanofo mo fakamaʻu ki he mālohi ko ʻení;"
                },
                {
                    "number": 53,
                    "text": "Pea ko ia ʻoku ikuna ʻi he tuí, pea fakamaʻu ʻa kinautolu ʻe he Laumālie Māʻoniʻoni ʻo e talaʻofá, ʻa ia ʻoku lilingi hifo ʻe he Tamaí kiate kinautolu kotoa pē ʻoku angatonu mo moʻoní."
                },
                {
                    "number": 54,
                    "text": "Ko kinautolu ia ʻoku kau ki he siasi ʻo e ʻUluaki Fānaú."
                },
                {
                    "number": 55,
                    "text": "Ko kinautolu ia kuo tuku ki honau nimá ʻe he Tamaí ʻa e ngaahi meʻa kotoa pē—"
                },
                {
                    "number": 56,
                    "text": "Ko kinautolu ia ko e kau taulaʻeiki mo e ngaahi tuʻí, kuo nau maʻu mei hono fonú, pea mo hono nāunaú;"
                },
                {
                    "number": 57,
                    "text": "Pea ko e kau taulaʻeiki ʻo e Fungani Māʻolungá, ʻo fakatatau ki he lakanga ʻo Melekisētekí, ʻa ia naʻe fakatatau ki he lakanga ʻo ʻĪnoké, ʻa ia naʻe fakatatau ki he lakanga ʻo e ʻAlo pē Taha naʻe Fakatupú."
                },
                {
                    "number": 58,
                    "text": "Ko ia, hangē ko e meʻa kuo tohí, ko e ngaahi ʻotua ʻa kinautolu, ʻio ko e ngaahi foha ʻo e ʻOtuá—"
                },
                {
                    "number": 59,
                    "text": "Ko ia, ʻoku ʻanautolu ʻa e ngaahi meʻa kotoa pē, neongo pe ʻi he moʻuí pe ʻi he maté, pe ko e ngaahi meʻa ʻoku ʻi ai pe ko e ngaahi meʻa ʻe hoko mai, ʻoku ʻanautolu ʻa e ngaahi meʻa kotoa pē pea ʻoku ʻa Kalaisi ʻa kinautolu, pea ʻoku ʻa e ʻOtuá ʻa Kalaisi."
                },
                {
                    "number": 60,
                    "text": "Pea te nau ikunaʻi ʻa e ngaahi meʻa kotoa pē."
                },
                {
                    "number": 61,
                    "text": "Ko ia, tuku ke ʻoua naʻa pōlepole ha tangata ʻi he tangatá, kae tuku pē ke ne pōlepole ʻi he ʻOtuá, ʻa ia te ne fakamoʻulaloaʻi ʻa e ngaahi filí kotoa pē ʻi hono lalo vaʻé."
                },
                {
                    "number": 62,
                    "text": "ʻE nofo ʻa kinautolú ni ʻi he ʻao ʻo e ʻOtuá pea mo hono Kalaisí ʻo taʻengata pea taʻengata."
                },
                {
                    "number": 63,
                    "text": "Ko kinautolu ʻeni ʻa ia te ne ʻomi fakataha mo ia, ʻi haʻane hāʻele mai ʻi he ngaahi ʻao ʻo e langí ke pule ʻi māmani ki hono kakaí."
                },
                {
                    "number": 64,
                    "text": "Ko kinautolu ʻeni te nau kau ʻi he ʻuluaki toetuʻú."
                },
                {
                    "number": 65,
                    "text": "Ko kinautolu ʻeni te nau ʻalu atu ʻi he toetuʻu ʻa e kau angatonú."
                },
                {
                    "number": 66,
                    "text": "Ko kinautolu ʻeni te nau haʻu ki he Moʻunga ko Saioné, pea ki he kolo ʻo e ʻOtua moʻuí, ko e potu fakalangí, ko e feituʻu māʻoniʻoni tahá."
                },
                {
                    "number": 67,
                    "text": "Ko kinautolu ʻeni kuo nau haʻu ki he fakatahaʻanga ʻo e kau ʻāngelo tokolahi taʻefaʻalaua, ki he fakatahaʻanga lahí pea mo e siasi ʻo ʻĪnoké, mo e ʻUluaki Fānaú."
                },
                {
                    "number": 68,
                    "text": "Ko kinautolu ʻeni kuo tohi honau ngaahi hingoá ʻi he langí, ʻa ia ʻoku hoko ai ʻa e ʻOtuá mo Kalaisi ko e fakamaau ki he kakai kotoa pē."
                },
                {
                    "number": 69,
                    "text": "Ko kinautolu ʻeni ko e kau tangata angatonu ʻa ia kuo fakahaohaoaʻi ʻia Sīsū ko e fakalaloa ʻo e fuakava foʻoú, ʻa ia naʻá ne fakahoko ʻa e fakalelei haohaoa ko ʻení ʻi he lilingi hono taʻataʻa ʻoʻoná."
                },
                {
                    "number": 70,
                    "text": "Ko kinautolu ʻeni ʻoku fakasilesitiale honau sinó, ʻa ia ko honau nāunaú koe nāunau ia ʻo e laʻaá, ʻio ko e nāunau ʻo e ʻOtuá, ko e tokotaha ʻoku māʻolunga taha pē, ʻa ia ko hono nāunaú kuo tohi ʻo pehē ʻoku sīpinga ki ai ʻa e laʻā ʻi he ʻataá."
                },
                {
                    "number": 71,
                    "text": "Pea ko e tahá, naʻá ma mamata ki he maama fakatelesitialé, pea vakai pea ko ʻeni, ko kinautolu ʻeni ʻoku ʻo e nāunau fakatelesitialé, ʻa ia ʻoku faikehekehe honau nāunaú mei he siasi ʻo e ʻUluaki Fānaú ʻa ia kuo nau maʻu ʻa e fonu ʻo e Tamaí, ʻio ʻo hangē ko e faikehekehe ʻa e māhiná mei he laʻā ʻi he ʻataá."
                },
                {
                    "number": 72,
                    "text": "Vakai, ko kinautolu ʻeni naʻe mate taʻe ʻi ai ʻa e fonó;"
                },
                {
                    "number": 73,
                    "text": "Pea mo kinautolu foki ʻa ia ko e laumālie ʻo e kakai naʻe tauhi ʻi he fale fakapōpulá, ʻa ia naʻe hāʻele ki ai ʻa e ʻAló, ʻo ne malanga ʻaki ʻa e ongoongoleleí kiate kinautolu, koeʻuhí ke lava ʻo fakamāuʻi ʻa kinautolu ʻo fakatatau ki he tangata ʻi he kakanó;"
                },
                {
                    "number": 74,
                    "text": "ʻA ia naʻe ʻikai te nau maʻu ʻa e fakamoʻoni ʻo Sīsuú ʻi he kakanó, ka naʻa nau toki tali ia ki mui."
                },
                {
                    "number": 75,
                    "text": "Ko kinautolu ʻeni ko e kakai anga-fakaʻeiʻeiki ʻo e māmaní, ʻa ia naʻe fakakuihi ʻe he olopoto ʻo e tangatá."
                },
                {
                    "number": 76,
                    "text": "Ko kinautolu ʻeni ʻoku nau maʻu ha tufakanga mei hono nāunaú, kae ʻikai ko hono fonú."
                },
                {
                    "number": 77,
                    "text": "Ko kinautolu ʻeni ʻoku nau maʻu mei he ʻao ʻo e ʻAló, kae ʻikai mei he fonu ʻo e Tamaí."
                },
                {
                    "number": 78,
                    "text": "Ko ia, ko e ngaahi sino fakatelesitiale ʻa kinautolu, kae ʻikai ko e ngaahi sino fakasilesitiale, ʻo nau faikehekehe ʻi he nāunau ʻo hangē ko e faikehekehe ʻa e māhiná mo e laʻaá."
                },
                {
                    "number": 79,
                    "text": "Ko kinautolu ʻeni ʻoku ʻikai ke nau toʻa ʻi he fakamoʻoni ʻo Sīsuú; ko ia, ʻoku ʻikai te nau maʻu ʻa e kalauni ki he puleʻanga ʻo hotau ʻOtuá."
                },
                {
                    "number": 80,
                    "text": "Pea ko ʻeni, ko e ngataʻanga ʻeni ʻo e meʻa-hā-mai naʻá ma mamata ki ai ʻo kau ki he nāunau fakatelesitialé, ʻa ia naʻe fekau ʻe he ʻEikí kiate kimaua ke ma tohi lolotonga ʻema kei ʻi he Laumālié."
                },
                {
                    "number": 81,
                    "text": "Pea ko e tahá, naʻá ma mamata ki he nāunau fakatilesitialé, ʻa ia ko e nāunau ia ʻoku siʻisiʻi angé, ʻo hangē foki ko e faikehekehe ʻa e nāunau ʻo e ngaahi fetuʻú mei he nāunau ʻo e māhiná ʻi he ʻataá."
                },
                {
                    "number": 82,
                    "text": "Ko kinautolu ʻeni naʻe ʻikai te nau tali ʻa e ongoongolelei ʻa Kalaisí, pe ko e fakamoʻoni ʻo Sīsuú."
                },
                {
                    "number": 83,
                    "text": "Ko kinautolu ʻeni ʻoku ʻikai te nau fakaʻikaiʻi ʻa e Laumālie Māʻoniʻoní."
                },
                {
                    "number": 84,
                    "text": "Ko kinautolu ʻeni ʻe kapusi hifo ki helí."
                },
                {
                    "number": 85,
                    "text": "Ko kinautolu ʻeni ʻe ʻikai huhuʻi mei he tēvoló kae ʻoua ke hoko ʻa e toetuʻu fakaʻosí, kae ʻoua ke fakaʻosi ʻe he ʻEikí, ʻa ia ko Kalaisi ko e Lamí, ʻa ʻene ngāué."
                },
                {
                    "number": 86,
                    "text": "Ko kinautolu ʻeni ʻoku ʻikai te nau maʻu mei hono fonú ʻi he maama taʻengatá, kae mei he Laumālie Māʻoniʻoní ʻi he tauhi mai ʻa e nāunau fakatelesitialé;"
                },
                {
                    "number": 87,
                    "text": "Pea ko e nāunau fakatelesitialé ʻi he tauhi mai ʻa e nāunau fakasilesitialé."
                },
                {
                    "number": 88,
                    "text": "Pea ʻoku maʻu ia foki ʻe he nāunau fakatilesitialé mei he tauhi mai ʻa e kau ʻāngelo ʻa ia kuo fili ke tauhi ʻa kinautolu, pe kuo fili ke hoko ko e kau laumālie tauhi kiate kinautolu; he te nau hoko ko e kau ʻea-hoko ki he fakamoʻuí."
                },
                {
                    "number": 89,
                    "text": "Pea ko ia, naʻá ma mamata, ʻi he meʻa-hā-mai fakalangí, ki he nāunau ʻo e nāunau fakatilesitialé, ʻa ia ʻoku mahulu ange ʻi he meʻa kotoa ʻoku faʻa mahinó;"
                },
                {
                    "number": 90,
                    "text": "Pea ʻoku ʻikai ke ʻiloʻi ia ʻe ha tangata ʻe taha tuku kehe pē ia ʻa ia kuo fakahā ia ki ai ʻe he ʻOtuá."
                },
                {
                    "number": 91,
                    "text": "Pea ko ia naʻá ma mamata ki he nāunau ʻo e nāunau fakatelesitialé ʻa ia ʻoku māʻolunga ange ʻi he ngaahi meʻa kotoa pē ʻi he nāunau ʻo e nāunau fakatilesitialé, ʻio ʻi he nāunau, pea ʻi he mālohi, pea ʻi he māfimafi, pea ʻi he pule."
                },
                {
                    "number": 92,
                    "text": "Pea naʻe pehē ʻema mamata ki he nāunau ʻo e nāunau fakasilesitialé, ʻa ia ʻoku māʻolunga taha ʻi he ngaahi meʻa kotoa pē—ʻa ia ʻoku pule ai ʻa e ʻOtuá, ʻio ʻa e Tamaí, ʻi hono taloní ʻo taʻengata pea taʻengata;"
                },
                {
                    "number": 93,
                    "text": "ʻA ia ʻoku punou hifo ʻi hono taloní ʻi he loto-ʻapasia fakatōkilalo ʻa e ngaahi meʻa kotoa pē, ʻo nau ʻoatu kiate ia ʻa e fakalāngilangi ʻo taʻengata pea taʻengata."
                },
                {
                    "number": 94,
                    "text": "Ko kinautolu ʻoku nofo ʻi hono ʻaó ko e siasi ʻa kinautolu ʻo e ʻUluaki Fānaú; pea nau mamata ʻo hangē ko e mamata atu kiate kinautolú, pea nau ʻilo ʻo hangē ko hono ʻiloʻi ʻa kinautolú, kuo nau maʻu mei hono fonú pea mei heʻene angaleleí;"
                },
                {
                    "number": 95,
                    "text": "Pea ʻokú ne ngaohi ʻa kinautolu ke nau tatau ʻi he mālohi, pea mo e ivi, pea mo e pule."
                },
                {
                    "number": 96,
                    "text": "Pea ko e nāunau ʻo e nāunau fakasilesitialé ʻoku taha ia, ʻio ʻo hangē ko e taha ʻa e nāunau ʻo e laʻaá."
                },
                {
                    "number": 97,
                    "text": "Pea ko e nāunau ʻo e nāunau fakatelesitialé ʻoku taha ia, ʻio ʻo hangē ko e taha ʻa e nāunau ʻo e māhiná."
                },
                {
                    "number": 98,
                    "text": "Pea ko e nāunau ʻo e nāunau fakatilesitialé ʻoku taha ia, ʻio ʻo hangē ko e taha ʻa e nāunau ʻo e ngaahi fetuʻú; he ʻoku hangē ʻoku faikehekehe ʻa e fetuʻu ʻe tahá mei he fetuʻu ʻe tahá ʻi he nāunaú, ʻoku pehē ʻa e faikehekehe ʻa e taha mei he taha ʻi he nāunau ʻi he nāunau fakatilesitialé;"
                },
                {
                    "number": 99,
                    "text": "He ko kinautolu ʻeni ʻoku ʻo Paula, pea mo ʻApolosi, pea mo Kīfasi."
                },
                {
                    "number": 100,
                    "text": "Ko kinautolu ʻeni ʻoku nau pehē ʻoku nau ʻo e tokotaha pea mo honau niʻihi ʻo e tokotaha kehe—ko e niʻihi ʻo Kalaisi pea mo e niʻihi ʻo Sione, pea mo e niʻihi ʻo Mōsese, pea mo e niʻihi ʻo ʻIlaiase, pea mo e niʻihi ʻo ʻĒsaiasi, pea mo e niʻihi ʻo ʻĪsaia, pea mo e niʻihi ʻo ʻĪnoke;"
                },
                {
                    "number": 101,
                    "text": "Ka naʻe ʻikai te nau tali ʻa e ongoongoleleí, pe ko e fakamoʻoni ʻo Sīsuú, pe ko e kau palōfitá, pe ko e fuakava taʻengatá."
                },
                {
                    "number": 102,
                    "text": "Ko hono fakaʻosí, ko kinautolu kotoa ʻeni ʻa ia ʻe ʻikai ke tānaki fakataha mo e kau māʻoniʻoní, ke ʻo hake ki he siasi ʻo e ʻUluaki Fānaú, pea maʻu hake ki he ʻaó."
                },
                {
                    "number": 103,
                    "text": "Ko kinautolu ʻeni ko e kau loi, mo e kau fie maná, mo e kau tonó, mo e kau feʻauakí, pea mo ia kotoa pē ʻoku manako mo faʻu ha loí."
                },
                {
                    "number": 104,
                    "text": "Ko kinautolu ʻeni ʻoku mamahi ʻi he houhau ʻo e ʻOtuá ʻi he māmaní."
                },
                {
                    "number": 105,
                    "text": "Ko kinautolu ʻeni ʻoku nau mamahi ʻi he tautea ʻo e afi taʻengatá."
                },
                {
                    "number": 106,
                    "text": "Ko kinautolu ʻeni ʻe lī hifo ki heli mo mamahi ʻi he houhau ʻo e ʻOtua Māfimafí, kae ʻoua ke hokosia ʻa e kakato ʻo e ngaahi kuongá, ʻo ka ʻosi hono fakamoʻulaloaʻi ʻe Kalaisi ʻa e ngaahi filí kotoa pē ʻi hono lalo vaʻé, pea fakahaohaoaʻi ʻene ngāué;"
                },
                {
                    "number": 107,
                    "text": "ʻO ka ne ka tuku atu ʻa e puleʻangá, mo ʻoatu ia ki he Tamaí, taʻe ʻi ai hano ʻila, ʻo pehē: Kuó u ikuna peá u malamalaki toko taha pē ʻa e tataʻoʻanga uainé, ʻio ʻa e tataʻoʻanga uaine ʻo e kakaha ʻo e houhau ʻo e ʻOtua Māfimafí."
                },
                {
                    "number": 108,
                    "text": "ʻE toki fakakalauni ʻaki leva ia ʻa hono nāunaú, ke ʻafio ʻi he taloni ʻo hono mālohí ke pule ʻo taʻengata pea taʻengata."
                },
                {
                    "number": 109,
                    "text": "Kae vakai, pea ʻilo ange, naʻá ma mamata ki he nāunau mo e kakai ʻoku nofo ʻi he maama fakatilesitialé, pea naʻa nau taʻefaʻalaua ʻo hangē ko e ngaahi fetuʻu ʻi he ʻatā ʻo e langí, pe hangē ko e ʻoneʻone ʻi he matātahí;"
                },
                {
                    "number": 110,
                    "text": "Peá ma fanongo ki he leʻo ʻo e ʻEikí ʻoku folofola: ʻE peluki ʻe kinautolú ni kotoa pē ʻa e tui, pea ʻe fakamoʻoni ʻe he ʻelelo kotoa pē kiate ia ʻoku ʻafio ʻi he taloní ʻo taʻengata pea taʻengata;"
                },
                {
                    "number": 111,
                    "text": "Koeʻuhí ʻe fakamāuʻi ʻa kinautolu ʻo fakatatau ki heʻenau ngaahi ngāué, pea ʻe maʻu ʻe he tangata taki taha ʻo fakatatau ki heʻene ngaahi ngāue ʻaʻaná, ʻa ʻene pule ʻaʻana, ʻi he ngaahi nofoʻanga kuo teuteú;"
                },
                {
                    "number": 112,
                    "text": "Pea te nau hoko ko e kau tamaioʻeiki ʻa e Fungani Māʻolungá; ka ko e potu ʻoku ʻafio ai ʻa e ʻOtuá mo Kalaisí ʻe ʻikai te nau lava ʻo haʻu ki ai, ʻi he ngaahi maama ʻoku ʻikai hano ngataʻanga."
                },
                {
                    "number": 113,
                    "text": "Ko e ngataʻanga ʻeni ʻo e meʻa-hā-mai naʻá ma mamata ki aí, ʻa ia naʻe fekau ke ma tohi lolotonga ʻema kei ʻi he Laumālié."
                },
                {
                    "number": 114,
                    "text": "Ka ʻoku fuʻu maʻongoʻonga mo fakaofo ʻa e ngaahi ngāue ʻa e ʻEikí, pea mo e ngaahi meʻa lilo ʻo hono puleʻangá ʻa ia naʻá ne fakahā mai kiate kimauá, ʻa ia ʻoku māʻolunga ange ʻi he meʻa kotoa pē ʻoku faʻa ʻiló, ʻi he nāunau, pea ʻi he māfimafi, pea ʻi he pule;"
                },
                {
                    "number": 115,
                    "text": "ʻA ia naʻá ne fekau kiate kimaua ke ʻoua te ma tohi lolotonga ʻema ʻi he Laumālié, pea ʻoku ʻikai ngofua ke lea ʻaki ia ʻe he tangatá;"
                },
                {
                    "number": 116,
                    "text": "Pea ʻoku ʻikai faʻa lava ʻe he tangatá ke fakahā ia, he ʻoku lava pē ke mamata ki ai mo ʻiloʻi ia ʻi he mālohi ʻo e Laumālie Māʻoniʻoní, ʻa ia ʻoku foaki ʻe he ʻOtuá kiate kinautolu ʻoku ʻofa ʻiate iá, pea nau fakahaohaoaʻi ʻa kinautolu ʻi hono ʻaó;"
                },
                {
                    "number": 117,
                    "text": "ʻA ia ʻokú ne foaki ki ai ʻa e faingamālie ko ʻeni ke mamata mo ʻiloʻi maʻanautolu pē;"
                },
                {
                    "number": 118,
                    "text": "Koeʻuhí ke nau lava ʻi he mālohi mo e fakahā ʻa e Laumālié, lolotonga ʻenau ʻi he kakanó, ʻo kātakiʻi ʻa e nofo ʻi hono ʻaó ʻi he maama ʻo e nāunaú."
                },
                {
                    "number": 119,
                    "text": "Pea ke ʻa e ʻOtuá mo e Lamí ʻa e nāunau, mo e lāngilangi, mo e pule ʻo taʻengata pea taʻengata. ʻĒmeni."
                }
            ]
        },
        "/study/scriptures/dc-testament/dc/77": {
            "uri": "/study/scriptures/dc-testament/dc/77",
            "title": "Tokāteline mo e Ngaahi Fuakava 77",
            "data_type": "chapter",
            "chapter_name": "Vahe 77",
            "chapter_summary": [
                "1–4, ʻOku maʻu ʻe he fanga manú ha laumālie pea te nau nofo ʻi he fiefia taʻengata ʻi ha māmani taʻe-faʻa-mate; 5–7, ʻOku taʻu ʻe 7,000 ʻa e moʻui fakamatelie ʻa e māmani ko ʻení; 8–10, ʻOku fakafoki mai ʻa e ongoongoleleí ʻe ha kau ʻāngelo kehekehe pea nau ngāue ʻi he māmaní; 11, Ko hono fakamaʻu ʻo e toko 144,000; 12–14, ʻE hāʻele mai ʻa Kalaisi ʻi he kamataʻanga ʻo e taʻu hono fitu afé, 15, ʻE fokotuʻu hake ha palōfita ʻe ua ki he puleʻanga ʻo e kau Siú."
            ],
            "verses": [
                {
                    "number": 1,
                    "text": "Fehuʻi. Ko e hā ʻa e tahi sioʻata ʻoku lau ki ai ʻa Sione ʻi he vahe hono 4 mo e veesi hono 6 ʻo e Tohi Fakahaá?Talí. Ko e māmaní ia, ʻi hono tuʻunga fakamāʻoniʻoniʻi, taʻe-faʻa-mate, mo taʻengatá."
                },
                {
                    "number": 2,
                    "text": "Fehuʻi. Ko e hā ʻa e meʻa ʻoku totonu ke mahino kiate kitautolu ʻo kau ki he fanga manu ʻe fā ʻa ia ʻoku lau ki ai ʻi he veesi pē ko iá?Talí. Ko e ngaahi lea fakatātā ia, ʻoku ngāue ʻaki ʻe he Tangata Maʻu Fakahā, ko Sioné, ʻi hono fakamatalaʻi ʻo e langí, ko e palataisi ʻo e ʻOtuá, ko e fiefia ʻa e tangatá, pea mo e fanga manú, mo e ngaahi meʻa totoló, mo e fanga manupuna ʻo e ʻataá; ko e meʻa ʻoku fakalaumālié ʻi he tatau ʻo e meʻa ʻoku fakaemāmaní; mo e meʻa ʻoku fakaemāmaní ʻoku ʻi he tatau ʻo e meʻa ʻoku fakalaumālié; ko e laumālie ʻo e tangatá ʻoku ʻi he tatau ia ʻo hono sinó, ʻo hangē foki ko e laumālie ʻo e manú, mo e meʻa moʻui kehe kotoa pē ʻa ia naʻe fakatupu ʻe he ʻOtuá."
                },
                {
                    "number": 3,
                    "text": "Fehuʻi. ʻOku fakangatangata koā ʻa e fanga manu ʻe faá ki ha fanga manu kehekehe fakafoʻituitui, pe ko haʻanau fakafofongaʻi ha ngaahi faʻahinga pe kalasi kehekehe?Talí. ʻOku fakangatangata ia ki he fanga manu kehekehe ʻe fā, ʻa ia naʻe fakahā kia Sione, ke fakafofongaʻi ʻa e nāunau ʻo e ngaahi faʻahinga ʻo e ngaahi meʻa moʻuí ʻi honau ikuʻangá pe tuʻunga honau fakatupú, ʻi heʻenau maʻu ʻa ʻenau fiefia taʻengatá."
                },
                {
                    "number": 4,
                    "text": "Fehuʻi. Ko e hā ʻa e meʻa ʻoku totonu ke mahino kiate kitautolu ʻo kau ki he ngaahi mata mo e ngaahi kapakau ʻa ia naʻe maʻu ʻe he fanga manú?Talí. Ko honau ngaahi matá ko e fakafofonga ia ʻo e maama mo e ʻpoto, ʻa ia ko e pehē, ʻoku nau fonu ʻi he poto; pea ko honau ngaahi kapakaú ko e fakafofonga ia ʻo e mālohi, ke ngaue, ke ngāue, mo e alā meʻa peheé."
                },
                {
                    "number": 5,
                    "text": "Fehuʻi. Ko e hā ʻa e meʻa ʻoku totonu ke mahino kiate kitautolu ʻo kau ki he kaumātuʻa ʻe toko uofulu mā fā ʻa ia naʻe lau ki ai ʻa Sioné?Talí. ʻOku totonu ke mahino kiate kitautolú, ko e kaumātuʻa ko ia ʻa ia naʻe mamata ki ai ʻa Sioné, ko e kaumātuʻa ia kuo faivelenga ʻi he ngāue ʻo e lakanga fakafaifekaú, pea kuo nau mate; ʻa ia naʻa nau kau ki he ngaahi siasi ʻe fitú, pea naʻa nau lolotonga ʻi he palataisi ʻo e ʻOtuá."
                },
                {
                    "number": 6,
                    "text": "Fehuʻi. Ko e hā ʻa e meʻa ʻoku totonu ke mahino kiate kitautolu ʻo kau ki he tohi ʻa ia naʻe mamata ki ai ʻa Sioné, ʻa ia naʻe fakamaʻu ʻi hono tuʻá ʻaki ʻa e meʻa fakamaʻu ʻe fitú?Talí. ʻOku totonu ke mahino kiate kitautolu ʻoku tuʻu ʻi ai ʻa e finangalo kuo fakahā mai, mo e ngaahi meʻa lilo, mo e ngaahi ngāue ʻa e ʻOtuá; ko e ngaahi meʻa fufū ʻo ʻene pule ʻoku kau ki he māmani ko ʻení lolotonga ʻa e taʻu ʻe fitu afe ʻo ʻene moʻuí, pe ko ʻene moʻui ʻi he anga fakaemāmaní."
                },
                {
                    "number": 7,
                    "text": "Fehuʻi. Ko e hā ʻa e meʻa ʻoku totonu ke mahino kiate kitautolu ʻo kau ki he meʻa fakamaʻu ʻe fitu naʻe fakamaʻu ʻaki iá?Talí. ʻOku totonu ke mahino kiate kitautolu, ʻoku ʻi he ʻuluaki meʻa fakamaʻú ʻa e ngaahi meʻa ʻo e ʻuluaki taʻu ʻe taha afé, pea ʻi hono uá foki ʻa e ngaahi meʻa ʻo e taʻu ʻe taha afe hono uá, ʻo pehē atu ai pē ʻo aʻu ki hono fitú."
                },
                {
                    "number": 8,
                    "text": "Fehuʻi. Ko e hā ʻa e meʻa ʻoku totonu ke mahino kiate kitautolu ʻo kau ki he kau ʻāngelo ʻe toko fā ʻa ia ʻoku lau ki ai ʻi he vahe hono fitu mo e ʻuluaki veesi ʻo e Tohi Fakahaá?Talí. ʻOku totonu ke mahino kiate kitautolu ko e kau ʻāngelo ʻe toko fā ia kuo fekau atu mei he ʻOtuá, ʻa ia kuo foaki ki ai ʻa e mālohi ki he potu ʻe fā ʻo e māmaní, ke fakahaofi ʻa e moʻui mo fakaʻauha; ko kinautolu ʻeni ʻoku nau maʻu ʻa e ongoongolelei taʻengatá ke ʻoatu ki he puleʻanga kotoa pē, faʻahinga, lea, mo e kakai kotoa pē; ʻoku ʻiate kinautolu ʻa e mālohi ke tāpuniʻi ʻa e ngaahi langí, ke fakamaʻu ki he moʻuí, pe lī hifo ki he ngaahi potu ʻo e fakapoʻulí."
                },
                {
                    "number": 9,
                    "text": "Fehuʻi. Ko e hā ʻa e meʻa ʻoku totonu ke mahino kiate kitautolu ʻo kau ki he ʻāngelo ʻoku ʻalu hake mei he hahaké, ʻi he Tohi ʻo e Fakahaá, vahe 7 mo e veesi 2?Talí. ʻOku totonu ke mahino kiate kitautolu, ko e ʻāngelo ʻoku ʻalu hake mei he hahaké ko ia ia ʻa ia kuo foaki ki ai ʻa e meʻa fakamaʻu ʻa e ʻOtua moʻuí ki he ngaahi faʻahinga ʻe hongofulu mā ua ʻo ʻIsilelí; ko ia, ʻokú ne kalanga ki he kau ʻāngelo ʻe toko fā ʻoku maʻu ʻa e ongoongolelei taʻengatá, ʻo pehē: ʻOua ʻe maumauʻi ʻa e fonuá, pe ko e tahí, pe ko e ngaahi ʻakaú, kae ʻoua ke ʻosi ʻemau fakamaʻu ʻa e kau tamaioʻeiki ʻa hotau ʻOtuá ʻi honau foʻi laʻé. Pea, kapau te mou maʻu ia, ko ʻIlaiase ʻeni ʻa ia naʻe pehē ʻe haʻu ke tānaki fakataha ʻa e ngaahi faʻahinga ʻo ʻIsilelí pea fakafoki mai ʻa e ngaahi meʻa kotoa pē."
                },
                {
                    "number": 10,
                    "text": "Fehuʻi. Ko e fē ʻa e taimi ʻe fakahoko ai ʻa e ngaahi meʻa ʻoku lau ki ai ʻa e vahe ko ʻení?Talí. ʻE fakahoko ia ʻi hono ono ʻo e taʻu ʻe taha afé, pe ʻi he fakaava ʻa e meʻa fakamaʻu hono onó."
                },
                {
                    "number": 11,
                    "text": "Fehuʻi. Ko e hā ʻa e meʻa ʻoku totonu ke mahino kiate kitautolu ʻi hono fakamaʻu ʻo e toko taha kilu fā mano fā afe, mei he ngaahi faʻahinga kotoa ʻo ʻIsilelí—ko e toko taha mano ua afe mei he faʻahinga taki taha?Talí. ʻOku totonu ke mahino kiate kitautolu ko kinautolu kuo fakamaʻú ko e kau taulaʻeiki lahi ia kuo fakanofo ki he lakanga toputapu ʻo e ʻOtuá, ke nau ʻoatu ʻa e ongoongolelei taʻengatá; he ko kinautolu ia kuo fakanofo mei he puleʻanga kotoa pē, faʻahinga, lea, mo e kakai, ʻe he kau ʻāngelo ʻa ia kuo foaki ki ai ʻa e mālohi ki he ngaahi puleʻanga ʻo e māmaní, ke ʻomi ʻa kinautolu kotoa pē ʻe fie haʻú ki he siasi ʻo e ʻUluaki Fānaú."
                },
                {
                    "number": 12,
                    "text": "Fehuʻi. Ko e hā ʻa e meʻa ʻoku totonu ke mahino kiate kitautolu ʻo kau ki hono ifi ʻo e ngaahi talupite, ʻa ia ʻoku lau ki ai ʻi hono 8 ʻo e vahe ʻo e Tohi Fakahaá?Talí. ʻOku totonu ke mahino kiate kitautolu ʻoku hangē ko e fakatupu ʻe he ʻOtuá ʻa e māmaní ʻi he ʻaho ʻe onó, peá ne fakaʻosi ʻene ngāué ʻi he fitu ʻo e ʻahó, peá ne fakatapui ia, peá ne ngaohi foki ʻa e tangatá mei he efu ʻo e kelekelé, ʻe pehē foki, ʻi he kamataʻanga ʻo hono fitu ʻo e taʻu ʻe afé ʻe fakatapui ʻe he ʻEiki ko e ʻOtuá ʻa e māmaní, pea fakaʻosi ʻa hono fakamoʻui ʻo e tangatá, pea fakamāuʻi ʻa e ngaahi meʻa kotoa pē, pea te ne huhuʻi ʻa e ngaahi meʻa kotoa pē, tuku kehe pē ʻa ia kuo ʻikai te ne fakamoʻulaloaʻi ki hono mālohí, ʻa ia te ne fakamaʻu ai ʻa e ngaahi meʻa kotoa pē, ki he ngataʻanga ʻo e ngaahi meʻa kotoa pē; pea ko hono ifiʻi ʻo e ngaahi talupite ʻa e kau ʻāngelo ʻe toko fitú ko e teuteu ia mo hono fakaʻosi ʻo ʻene ngāué, ʻi he kamataʻanga ʻo hono fitu ʻo e taʻu ʻe afé—ko hono teuteu ʻo e hāʻeleʻangá ki muʻa ʻi he taimi ʻo ʻene hāʻele maí."
                },
                {
                    "number": 13,
                    "text": "Fehuʻi. Ko e fē ʻa e taimi ʻe fakahoko ai ʻa e ngaahi meʻa, ʻa ia kuo tohi ʻi he 9 hono vahe ʻo e Tohi Fakahaá?Talí. ʻE fakahoko ia hili hono fakaava ʻo e meʻa fakamaʻu hono fitú, ki muʻa ʻi he hāʻele mai ʻa Kalaisí."
                },
                {
                    "number": 14,
                    "text": "Fehuʻi. Ko e hā ʻa e meʻa ʻoku totonu ke mahino kiate kitautolu ʻo kau ki he kiʻi tohi naʻe kai ʻe Sioné, ʻo hangē ko ia ʻoku lau ki ai hono 10 ʻo e vahe ʻo e Tohi Fakahaá?Talí. ʻOku totonu ke mahino kiate kitautolu ko ha ngāue mo e tuʻutuʻuni ia, kiate ia ke ne tānaki ʻa e ngaahi faʻahinga ʻo ʻIsilelí; vakai, ko ʻIlaiase ʻeni, ʻa ia ʻe pau ke haʻu, ʻo hangē ko ia kuo tohí, pea fakafoki mai ʻa e ngaahi meʻa kotoa pē."
                },
                {
                    "number": 15,
                    "text": "Fehuʻi. Ko e hā ʻa e meʻa ʻoku totonu ke mahino ʻo kau ki he ongo fakamoʻoni, ʻi hono hongofulu mā taha ʻo e vahe ʻo e Tohi Fakahaá?Talí. Ko e ongo palōfita kinaua ʻe toko ua ʻe fokotuʻu hake ki he puleʻanga ʻo e kau Siú ʻi he ngaahi ʻaho fakaʻosí, ʻi he taimi ʻo e fakafoʻoú, pea te na kikite ki he kau Siú ʻi he hili hono tānaki mai ʻa kinautolú, pea langa hake ʻa e kolo ko Selūsalemá ʻi he fonua ʻo ʻenau ngaahi tamaí."
                }
            ]
        },
        "/study/scriptures/dc-testament/dc/78": {
            "uri": "/study/scriptures/dc-testament/dc/78",
            "title": "Tokāteline mo e Ngaahi Fuakava 78",
            "data_type": "chapter",
            "chapter_name": "Vahe 78",
            "chapter_summary": [
                "1–4, ʻOku totonu ke fokotuʻu ʻe he Kāingalotú ha fale tukuʻanga koloa; 5–12, ʻE hanga ʻe hono fakaʻaongaʻi fakapotopoto ʻo ʻenau ngaahi koloá ʻo fakatupu honau fakamoʻuí; 13–14, ʻOku totonu ke ʻoua ʻe fakafalala ʻa e Siasí ki he ngaahi mālohi fakamāmani; 15–16, ʻOku ngāue ʻa Maikeli (ʻĀtama) ʻo fakatatau ki he tuʻutuʻuni ʻa e Tokotaha Māʻoniʻoní (Kalaisi); 17–22, ʻOku monūʻia ʻa e kau tui faivelengá, he te nau maʻu ʻa e ngaahi meʻa kotoa pē."
            ],
            "verses": [
                {
                    "number": 1,
                    "text": "Naʻe folofola ʻa e ʻEikí kia Siosefa Sāmita, ko e Siʻí, ʻo pehē: Tokanga mai kiate au, ʻoku folofola ʻe he ʻEikí ko homou ʻOtuá, ʻa kimoutolu kuo fakanofo ki he lakanga fakataulaʻeiki māʻolunga ʻo hoku siasí, ʻa ia kuo mou fakatahataha mai ʻa kimoutolú;"
                },
                {
                    "number": 2,
                    "text": "Pea fanongo ki he akonaki ʻa e tokotaha kuó ne fakanofo ʻa kimoutolu mei ʻolungá, ʻa ia te ne lea ʻi homou telingá ʻaki ʻa e ngaahi lea ʻo e potó, koeʻuhi ke hoko mai ʻa e fakamoʻuí kiate kimoutolu ʻi he meʻa kuo mou ʻomi ki hoku ʻaó, ʻoku folofola ʻe he ʻEiki ko e ʻOtuá."
                },
                {
                    "number": 3,
                    "text": "He ko e moʻoni ʻoku ou pehē kiate kimoutolu, kuo hokosia ʻa e taimí, pea ʻoku ofi mai ia; pea vakai, pea ʻilo ange, ʻoku totonu ke ʻi ai ha kautaha ʻo hoku kakaí ʻi he angi mo e fokotuʻu maʻu ʻo e ngaahi meʻa ʻo e fale tukuʻanga koloa maʻá e kau masiva ʻo hoku kakaí, ʻi he feituʻu ko ʻení pea ʻi he fonua ko Saioné fakatouʻosi—"
                },
                {
                    "number": 4,
                    "text": "Ke hoko ko e kautaha mo e founga tuʻu maʻu mo taʻengata ki hoku siasí, ke fakatupulaki ki muʻa ʻa e ngāue, ʻa ia kuo mou fakapapau ke fai, koeʻuhí ko e fakamoʻui ʻo e tangatá, pea ki he lāngilangi ʻo hoʻomou Tamai ʻa ia ʻoku ʻi he langí;"
                },
                {
                    "number": 5,
                    "text": "Koeʻuhí ke mou tatau ʻi he ngaahi haʻi ʻo e ngaahi meʻa fakalangí, ʻio, pea mo e ngaahi meʻa fakaemāmaní foki, koeʻuhí ke maʻu ai ʻa e ngaahi meʻa fakalangí."
                },
                {
                    "number": 6,
                    "text": "He kapau ʻoku ʻikai te mou tatau ʻi he ngaahi meʻa fakamāmaní ʻoku ʻikai te mou lava ke tatau ʻi he maʻu ʻo e ngaahi meʻa fakalangí;"
                },
                {
                    "number": 7,
                    "text": "He kapau ʻoku mou loto ke u foaki kiate kimoutolu ha nofoʻanga ʻi he maama fakasilesitialé, kuo pau ke mou teuteuʻi ʻa kimoutolu ʻi hono fai ʻo e ngaahi meʻa ʻa ia kuó u fekau kiate kimoutolu mo fie maʻu meiate kimoutolú."
                },
                {
                    "number": 8,
                    "text": "Pea ko ʻeni, ko e moʻoni ʻoku folofola peheni ʻe he ʻEikí, ʻoku mahuʻinga ke fai ʻa e ngaahi meʻa kotoa pē ki hoku fakalāngilangiʻí, ʻe kimoutolu kuo mou kau fakataha ʻi he kautaha ko ʻení;"
                },
                {
                    "number": 9,
                    "text": "Pe, ʻi hono fakalea ʻe tahá, tuku ke nofo hifo ʻa ʻeku tamaioʻeiki ko Niueli K. Uitenií mo ʻeku tamaioʻeiki ko Siosefa Sāmita, ko e Siʻí, pea mo ʻeku tamaioʻeiki ko Sitenei Likitoní ʻo fealeaʻaki mo e kāingalotu ʻoku ʻi Saioné;"
                },
                {
                    "number": 10,
                    "text": "Ka ʻikai, ʻoku feinga ʻa Sētane ke fakatafoki ʻa honau lotó mei he moʻoní, koeʻuhí ke nau hoko ʻo kui ʻo ʻikai mahino kiate kinautolu ʻa e ngaahi meʻa kuo teuteu maʻanautolú."
                },
                {
                    "number": 11,
                    "text": "Ko ia, ʻoku ou fai ʻa e fekau kiate kimoutolu, ke teuteu mo fokotuʻutuʻu ʻa kimoutolu ʻaki ha aleapau pe fuakava taʻengata ʻa ia ʻe ʻikai lava ʻo maumauʻi."
                },
                {
                    "number": 12,
                    "text": "Pea ʻilonga ia te ne maumauʻi iá ʻe mole hono lakanga mo e tuʻunga ʻi he siasí, pea ʻe tukuange ia ki he ngaahi fakatanga ʻa Sētané ʻo aʻu ki he ʻaho ʻo e huhuʻí."
                },
                {
                    "number": 13,
                    "text": "Vakai, ko e teuteuʻanga ʻeni ʻa ia ʻoku ou teuteuʻi ʻaki ʻa kimoutolú, pea mo e tuʻunga, mo e faʻifaʻitakiʻanga ʻa ia ʻoku ou tuku kiate kimoutolú, ʻa ia te mou lava ai ʻo fakahoko ʻa e ngaahi fekau ʻa ia kuo ʻoatu kiate kimoutolú;"
                },
                {
                    "number": 14,
                    "text": "Koeʻuhí ke tupu ʻi heʻeku tauhi ʻofá, neongo ʻa e ngaahi faingataʻa ʻe hoko mai kiate kimoutolú, ke tuʻu mālohi ʻa e siasí ʻiate ia pē ʻo māʻolunga ange ʻi he ngaahi meʻa kehe kotoa pē ʻi lalo ʻi he maama fakasilesitialé;"
                },
                {
                    "number": 15,
                    "text": "Koeʻuhí ke mou lava ʻo ʻalu hake ki he kalauni kuo teuteu maʻamoutolú, pea fokotuʻu ʻa kimoutolu ko e kau pule ki he ngaahi puleʻanga lahi, ʻoku folofola ʻe he ʻEiki ko e ʻOtuá, ko e Tokotaha Māʻoniʻoni ʻo Saioné, ʻa ia kuó ne fokotuʻu ʻa e ngaahi tuʻunga ʻo ʻĀtama-ʻonitai-ʻĀmaní;"
                },
                {
                    "number": 16,
                    "text": "ʻA ia kuó ne fili ʻa Maikeli ko homou pilinisi, mo fokotuʻu maʻu ʻa hono vaʻé, mo fokotuʻu ia ke māʻolunga, pea foaki kiate ia ʻa e ngaahi kī ʻo e fakamoʻuí ʻo fakatatau ki he faleʻi mo e tuʻutuʻuni ʻa e Tokotaha Māʻoniʻoní, ʻa ia ʻoku ʻikai hano kamataʻanga ʻo hono ngaahi ʻaho pe ha ngataʻanga ʻo ʻene moʻui."
                },
                {
                    "number": 17,
                    "text": "Ko e moʻoni, ko e moʻoni, ʻoku ou pehē kiate kimoutolu, ko e fānau iiki ʻa kimoutolu, pea kuo teʻeki ai mahino kiate kimoutolu ʻa hono lahi ʻo e ngaahi tāpuaki mahuʻinga ʻoku maʻu ʻe he Tamaí ʻi hono toʻukupu ʻoʻoná pea kuo teuteu maʻamoutolú;"
                },
                {
                    "number": 18,
                    "text": "Pea ʻe ʻikai te mou lava ʻo kātakiʻi ʻa e ngaahi meʻa kotoa pē ʻi he taimí ni; ka neongo iá, ke mou fiefia, he te u tataki atu ʻa kimoutolu. ʻOku ʻamoutolu ʻa e puleʻangá pea ʻoku ʻamoutolu ʻa hono ngaahi tāpuakí, pea ʻoku ʻamoutolu ʻa e ngaahi koloa ʻo e taʻengatá."
                },
                {
                    "number": 19,
                    "text": "Pea ko ia ia ʻokú ne tali ʻa e ngaahi meʻa kotoa pē ʻi he loto-fakafetaʻí ʻe ngaohi ia ke nāunauʻia; pea ʻe fakalahi atu ʻa e ngaahi meʻa ʻo e māmaní kiate ia, ʻio ʻo liunga teau, ʻio, ʻo lahi ange."
                },
                {
                    "number": 20,
                    "text": "Ko ia, mou fai ʻa e ngaahi meʻa kuó u fekau kiate kimoutolú, ʻoku folofola ʻe homou Huhuʻí, ʻio ʻa e Foha ko ʻĀmaní, ʻa ia ʻokú ne teuteuʻi ʻa e ngaahi meʻa kotoa pē ʻi he teʻeki ai ke ne toʻo atu ʻa kimoutolú;"
                },
                {
                    "number": 21,
                    "text": "He ko e siasi ʻo e ʻUluaki Fānaú ʻa kimoutolu, pea te ne toʻo hake ʻa kimoutolu ʻi he ʻao, pea tuʻutuʻuni ki he tangata kotoa pē ʻa hono tufakangá."
                },
                {
                    "number": 22,
                    "text": "Pea ko ia ia ʻe hoko ko e tauhi faivelenga mo anga-fakapotopotó te ne maʻu ʻa e ngaahi meʻa kotoa pē. ʻĒmeni."
                }
            ]
        },
        "/study/scriptures/dc-testament/dc/79": {
            "uri": "/study/scriptures/dc-testament/dc/79",
            "title": "Tokāteline mo e Ngaahi Fuakava 79",
            "data_type": "chapter",
            "chapter_name": "Vahe 79",
            "chapter_summary": [
                "1–4, ʻOku ui ʻa Sēleti Kaata ke malanga ʻaki ʻa e ongoongoleleí ʻi he Fakafiemālié."
            ],
            "verses": [
                {
                    "number": 1,
                    "text": "Ko e moʻoni ʻoku ou pehē kiate kimoutolu, ko hoku lotó ke toe ʻalu ʻa ʻeku tamaioʻeiki ko Sēleti Kātá ki he ngaahi fonua fakahahaké, mei he feituʻu ki he feituʻu, pea mei he kolo ki he kolo, ʻi he mālohi ʻo e fakanofo ʻa ia kuo fakanofo ai iá, ʻo malanga ʻaki ʻa e ngaahi ongoongo fakafiefia ʻo e fiefia lahi, ʻio ʻa e ongoongolelei taʻengatá."
                },
                {
                    "number": 2,
                    "text": "Pea te u fekau atu kiate ia ʻa e Fakafiemālié, ʻa ia te ne akoʻi kiate ia ʻa e moʻoní pea mo e hala ke ne fou aí;"
                },
                {
                    "number": 3,
                    "text": "Pea ʻe fakatatau ki heʻene faivelengá, te u toe fakakalauni ʻaki ia ha ngaahi haʻinga uite."
                },
                {
                    "number": 4,
                    "text": "Ko ia, tuku ke fiefia ho lotó, ʻa ʻeku tamaioʻeiki ko Sēleti Kātá pea ʻoua ʻe manavahē, ʻoku folofola ʻe ho ʻEikí, ʻio ko Sīsū Kalaisí. ʻĒmeni."
                }
            ]
        },
        "/study/scriptures/dc-testament/dc/80": {
            "uri": "/study/scriptures/dc-testament/dc/80",
            "title": "Tokāteline mo e Ngaahi Fuakava 80",
            "data_type": "chapter",
            "chapter_name": "Vahe 80",
            "chapter_summary": [
                "1–5, ʻOku ui ʻa Sitīveni Puaneti mo ʻĪteni Sāmita ke na malanga ʻi ha feituʻu pē ʻokú na loto ki ai."
            ],
            "verses": [
                {
                    "number": 1,
                    "text": "Ko e moʻoni, ʻoku folofola peheni ʻe he ʻEikí kiate koe, ʻa ʻeku tamaioʻeiki ko Sitīveni Puanetí: Ke ke ʻalu, ke ke ʻalu atu ki he māmaní pea malanga ʻaki ʻa e ongoongoleleí ki he kakai kotoa pē ʻe ongo atu ki ai ho leʻó."
                },
                {
                    "number": 2,
                    "text": "Pea ʻe fakatatau ki hoʻo fie maʻu ha hoa ngāué, te u foaki kiate koe ʻa ʻeku tamaioʻeiki ko ʻĪteni Sāmitá."
                },
                {
                    "number": 3,
                    "text": "Ko ia, ke mo ʻalu pea malanga ʻaki ʻeku ongoongoleleí, neongo pē ki he tokelaú pe ki he tongá, pe ki he hahaké pe ki he hihifó, ʻoku tatau ai pē, he ʻoku ʻikai te mo lava ke fai hala."
                },
                {
                    "number": 4,
                    "text": "Ko ia, fakahā ʻa e ngaahi meʻa kuó mo fanongo ki aí, mo tui moʻoni ki ai, pea ʻiloʻi ʻoku moʻoní."
                },
                {
                    "number": 5,
                    "text": "Vakai, ko e finangalo ʻeni ʻo ia ʻa ia kuó ne ui ʻa kimouá, ko homo Huhuʻí, ʻio ko Sīsū Kalaisi. ʻĒmeni."
                }
            ]
        },
        "/study/scriptures/dc-testament/dc/81": {
            "uri": "/study/scriptures/dc-testament/dc/81",
            "title": "Tokāteline mo e Ngaahi Fuakava 81",
            "data_type": "chapter",
            "chapter_name": "Vahe 81",
            "chapter_summary": [
                "1–2, ʻOku maʻu maʻu pē ʻe he Kau Palesiteni ʻUluakí ʻa e ngaahi kī ʻo e puleʻangá; 3–7, Kapau ʻe faivelenga ʻa Feletiliki G. Uiliamisi ʻi heʻene ngāué, te ne maʻu ʻa e moʻui taʻengatá."
            ],
            "verses": [
                {
                    "number": 1,
                    "text": "Ko e moʻoni, ko e moʻoni, ʻoku ou pehē kiate koe, ʻa ʻeku tamaioʻeiki ko Feletiliki G. Uiliamisí: Fanongo ki he leʻo ʻo ia ʻoku leá, ki he lea ʻa e ʻEiki ko ho ʻOtuá, pea tokanga ki he lakanga kuo ui koe ki aí, ʻio ko ha taulaʻeiki lahi ʻi hoku siasí, pea ko ha tokoni ki heʻeku tamaioʻeiki ko Siosefa Sāmita, ko e Siʻí;"
                },
                {
                    "number": 2,
                    "text": "ʻA ia kuó u foaki ki ai ʻa e ngaahi kī ʻo e puleʻangá, ʻa ia ʻoku kau maʻu ai pē ki he Kau Palesiteni ʻo e Lakanga Fakataulaʻeiki Māʻolungá:"
                },
                {
                    "number": 3,
                    "text": "Ko ia, ko e moʻoni, ʻoku ou ʻiloʻi ia, pea te u tāpuakiʻi ia, pea mo koe foki, ʻo fakatatau ki hoʻo tui faivelenga ʻi he fai ʻo e faleʻi, ʻi he lakanga kuó u fili koe ki aí, ʻi he lotu maʻu ai pē, ʻaki ʻa e leʻo pea ʻi ho lotó, ʻi he ʻao ʻo e kakaí pea ʻi he lilo, pea ʻi hoʻo ngāue fakafaifekaú foki ʻi hono malanga ʻaki ʻo e ongoongoleleí ʻi he fonua ʻo e kakai moʻuí, pea ʻi he lotolotonga ʻo ho kāingá."
                },
                {
                    "number": 4,
                    "text": "Pea ʻi hoʻo fai ʻa e ngaahi meʻa ko ʻení te ke fai ai ʻa e ngāue ʻaonga taha ki ho kāingá, pea fakatupulekina ai ʻa e nāunau ʻo ia ʻa ia ko ho ʻEikí."
                },
                {
                    "number": 5,
                    "text": "Ko ia, ke ke faivelenga; tuʻu ʻi he lakanga kuó u fili koe ki aí; tokoniʻi ʻa e vaivaí, hiki hake ʻa e ngaahi nima ʻoku tautau ki laló, pea fakamālohi ʻa e ngaahi tui ʻoku vaivaí."
                },
                {
                    "number": 6,
                    "text": "Pea kapau te ke faivelenga ʻo aʻu ki he ngataʻangá, te ke maʻu ʻa e kalauni ʻo e moʻui taʻe-faʻa-maté, mo e moʻui taʻengatá ʻi he ngaahi nofoʻanga kuó u teuteu ʻi he fale ʻo ʻeku Tamaí."
                },
                {
                    "number": 7,
                    "text": "Vakai, pea ʻiloange, ko e ngaahi lea ʻeni ʻa e ʻĀlifá mo e ʻŌmeká, ʻio ko Sīsū Kalaisi. ʻĒmeni."
                }
            ]
        },
        "/study/scriptures/dc-testament/dc/82": {
            "uri": "/study/scriptures/dc-testament/dc/82",
            "title": "Tokāteline mo e Ngaahi Fuakava 82",
            "data_type": "chapter",
            "chapter_name": "Vahe 82",
            "chapter_summary": [
                "1–4, Ko ia ʻoku foaki ki ai ʻa e meʻa lahí, ʻoku ʻekeʻi meiate ia ʻa e meʻa lahi; 5–7, ʻOku pule ʻa e fakapoʻulí ʻi he māmaní; 8–13, ʻOku haʻisia ʻa e ʻEikí ʻi he taimi ʻoku tau fai ai ʻa e meʻa ʻokú ne folofolaʻakí; 14–18, Kuo pau ke tupulaki ʻa Saione ʻi he fakaʻofoʻofa mo e māʻoniʻoni; 19–24, ʻOku totonu ke feinga ʻa e tangata kotoa pē ki he meʻa ʻe lelei ki hono kaungāʻapí."
            ],
            "verses": [
                {
                    "number": 1,
                    "text": "Ko e moʻoni, ko e moʻoni, ʻoku ou pehē kiate kimoutolu, ʻa ʻeku kau tamaioʻeiki, ko e meʻa ʻi hoʻomou fefakamolemoleʻaki ʻi hoʻomou ngaahi angahalá, ʻe pehē foki, ʻa ʻeku fakamolemoleʻi ʻe au, ko e ʻEikí, ʻa kimoutolú."
                },
                {
                    "number": 2,
                    "text": "Ka neongo iá, ʻoku ʻi ai hamou niʻihi kuo fai angahala lahi ʻaupito; ʻio, naʻa mo kimoutolu kotoa pē kuo mou fai angahala; ka ko e moʻoni ʻoku ou pehē kiate kimoutolu, mou tokanga ʻo fai atu mei heni, pea fakaʻehiʻehi mei he fai angahalá, telia naʻa tō hifo ʻa e ngaahi tautea fakamamahi ki homou ʻulú."
                },
                {
                    "number": 3,
                    "text": "He ko ia ʻoku foaki ki ai ʻa e meʻa lahí ʻoku ʻekeʻi ʻa e meʻa lahi meiate ia; pea ko ia ʻoku fai angahala ki he maama lahi angé ʻe lahi ange ʻa hono fakamalaʻiaʻí."
                },
                {
                    "number": 4,
                    "text": "ʻOku mou ui ki hoku hingoá ke maʻu ʻa e ngaahi fakahā, pea ʻoku ou foaki ia kiate kimoutolu; pea kapau ʻoku ʻikai te mou tauhi ʻeku ngaahi leá, ʻa ia kuó u foaki kiate kimoutolú, ʻoku mou hoko ko e kau maumau-fono; pea ko e fakamaau totonú mo e fakamāú ko e tautea ia ʻoku fokotuʻu fakataha mo ʻeku fonó."
                },
                {
                    "number": 5,
                    "text": "Ko ia, ko e meʻa ʻoku ou lea ʻaki ki he toko tahá ʻoku ou lea ʻaki ia ki he kakai kotoa pē: Mou leʻo, he ʻoku fakamafola ʻe he filí ʻa ʻene pulé, pea ʻoku pule ʻa e fakapoʻulí;"
                },
                {
                    "number": 6,
                    "text": "Pea ʻoku tupu ʻa e houhau ʻo e ʻOtuá ki he kakai ʻo e māmaní; pea ʻoku ʻikai ha taha ʻoku failelei, he kuo hē kotoa pē mei he halá."
                },
                {
                    "number": 7,
                    "text": "Pea ko ʻeni, ko e moʻoni ʻoku ou pehē kiate kimoutolu, ko au, ko e ʻEikí, he ʻikai te u tukuakiʻi ʻa kimoutolu ʻi ha angahala; mou ʻalu ʻi homou ngaahi halá pea ʻoua te mou toe fai angahala; ka ʻe foki ki he tokotaha pē ko ia ʻe fai angahalá ʻa e ngaahi angahala ʻi muʻá, ʻoku folofola ʻe he ʻEiki ko homou ʻOtuá."
                },
                {
                    "number": 8,
                    "text": "Pea ko e tahá, ʻoku ou pehē kiate kimoutolu, ʻoku ou tuku kiate kimoutolu ha fekau foʻou, koeʻuhí ke mou ʻiloʻi ʻa hoku loto ʻo kau kiate kimoutolú;"
                },
                {
                    "number": 9,
                    "text": "Pe, ko hono ʻai ʻe tahá, ʻoku ou tuku kiate kimoutolu ʻa e ngaahi fakahinohino ki he founga ke mou ngāue ai ʻi hoku ʻaó, koeʻuhí ke hoko ia ko ha meʻa ke fakamoʻui ai ʻa kimoutolu."
                },
                {
                    "number": 10,
                    "text": "Ko au, ko e ʻEikí, ʻoku ou haʻisia, ʻo ka mou ka fai ʻa e meʻa ʻoku ou leaʻakí; ka ʻo ka ʻikai te mou fai ʻa ia ʻoku ou leaʻakí, ʻoku ʻikai hamou talaʻofa."
                },
                {
                    "number": 11,
                    "text": "Ko ia, ko e moʻoni ʻoku ou pehē kiate kimoutolu, ʻoku ʻaonga ke fehaʻiʻaki ʻa ʻeku kau tamaioʻeiki ko ʻEtuate Pātilisí mo Niueli K. Uitenī, ko A. Sitenei Kilipate mo Sitenei Likitoni, pea mo ʻeku tamaioʻeiki ko Siosefa Sāmitá, mo Sione Uitemā mo ʻŌliva Kautelé, mo U. W. Felipisi mo Māteni Hālisí ʻi ha alea papau mo e fuakava ʻa ia ʻe ʻikai lava ʻo maumauʻi ʻi he maumau-fono, tuku kehe ʻo ka hoko mai leva ʻa e fakamāú, ʻi homou ngaahi lakanga tauhi kehekehé—"
                },
                {
                    "number": 12,
                    "text": "Ke puleʻi ʻa e ngaahi meʻa ʻoku kau ki he kau masivá, mo e ngaahi meʻa kotoa pē ʻoku kau ki he lakanga ʻo e pīsopé mo hono ongo tokoní ʻi he fonua ko Saioné mo e fonua ko Ketilaní fakatouʻosi;"
                },
                {
                    "number": 13,
                    "text": "He kuó u fakatapui ʻa e fonua ko Ketilaní ʻi hoku taimi totonu pē ʻoʻoku koeʻuhi ko e lelei ʻa e kau māʻoniʻoni ʻo e Fungani Māʻolungá, pea ke hoko ko ha siteiki ki Saione."
                },
                {
                    "number": 14,
                    "text": "He kuo pau ke tupulaki ʻa Saione ʻi he fakaʻofoʻofa, pea ʻi he māʻoniʻoni; kuo pau ke fakalahi ʻa hono ngaahi ngataʻangá; kuo pau ke fakamālohi ʻa hono ngaahi siteiki; ʻio, ko e moʻoni, ʻoku ou pehē kiate kimoutolu, kuo pau ke tuʻu hake ʻa Saione pea ʻai hono ngaahi kofu fakaʻofoʻofá."
                },
                {
                    "number": 15,
                    "text": "Ko ia, ʻoku ou fai kiate kimoutolu ʻa e fekau ko ʻení, ke mou fehaʻiʻaki ʻa kimoutolu ʻi he fuakavá ni, pea ʻe fai ia ʻo fakatatau ki he ngaahi fono ʻa e ʻEikí."
                },
                {
                    "number": 16,
                    "text": "Vakai, ko e poto ʻeni foki ʻiate au ke ʻaonga kiate kimoutolu."
                },
                {
                    "number": 17,
                    "text": "Pea ʻoku totonu ke mou tuʻunga tatau, ʻa ia ko e pehē, ʻoku totonu ke mou maʻu ʻa e ngaahi totonu tatau ke ʻekeʻi ʻa e ngaahi koloa, koeʻuhí ke ʻaonga ʻi hono puleʻi ʻo e ngaahi meʻa ʻo homou ngaahi lakanga tauhí, ko e tangata taki taha ʻo fakatatau ki heʻene ngaahi fie maʻú mo e ngaahi meʻa ʻoku ʻaonga ke ne maʻú, ʻo kapau ʻe totonu ʻa ʻene ngaahi fie maʻú—"
                },
                {
                    "number": 18,
                    "text": "Pea ke fai ʻeni kotoa koeʻuhí ke ʻaonga ki he siasi ʻo e ʻOtua moʻuí, pea koeʻuhí ke fakatupulekina ʻe he tangata kotoa pē ʻa hono talenití, koeʻuhí ke lava ʻe he tangata kotoa pē ʻo maʻu mo ha ngaahi taleniti kehe, ʻio, ʻo liunga teau, ke foaki ki he fale tukuʻanga koloa ʻo e ʻEikí, ke hoko ko e koloa fakakātoa ʻa e siasí kotoa—"
                },
                {
                    "number": 19,
                    "text": "Pea feinga ʻa e tangata kotoa pē ki he meʻa ʻoku lelei ki hono kaungāʻapí, mo fai ʻa e ngaahi meʻa kotoa pē ʻaki ʻa e mata ʻoku hanga taha pē ki hono fakalāngilangiʻi ʻo e ʻOtuá."
                },
                {
                    "number": 20,
                    "text": "Kuó u tuʻutuʻuni ke hoko ʻa e kautahá ni ko e kautaha taʻengata kiate kimoutolu, pea kiate kinautolu ʻe hoko ʻiate kimoutolú, ʻo fakatatau ki he ʻikai te mou fai angahalá."
                },
                {
                    "number": 21,
                    "text": "Pea ko e tokotaha ʻe fai angahala ki he fuakava ko ʻení, mo fakafefeka hono lotó ki aí, ʻe fai kiate ia ʻo fakatatau ki he ngaahi fono ʻo hoku siasí, pea ʻe tukuange ia ki he ngaahi fakatanga ʻa Sētané kae ʻoua ke aʻu ki he ʻaho ʻo e huhuʻí."
                },
                {
                    "number": 22,
                    "text": "Pea ko ʻeni, ko e moʻoni ʻoku ou pehē kiate kimoutolu, pea ko e potó ʻeni, ngaohi kiate kimoutolu ha ngaahi kaumeʻa ʻi he kakai ʻoku maʻu koloa taʻe-māʻoniʻoní, pea ʻe ʻikai te nau fakaʻauha ʻa kimoutolu."
                },
                {
                    "number": 23,
                    "text": "Tuku kiate au pē ʻa e fakamāú, he ʻoku ʻaʻaku ia pea te u totongi fakafoki. Ke ʻiate kimoutolu ʻa e melinó; ʻoku kei ʻiate kimoutolu ai pē ʻa ʻeku ngaahi tāpuakí."
                },
                {
                    "number": 24,
                    "text": "He ʻoku kei ʻamoutolu ʻa e puleʻangá, pea ʻe pehē ai pē ʻo taʻengata, ʻo kapau ʻe ʻikai te mou hinga mei hoʻomou tuʻu maʻú. ʻE pehē. ʻĒmeni."
                }
            ]
        },
        "/study/scriptures/dc-testament/dc/83": {
            "uri": "/study/scriptures/dc-testament/dc/83",
            "title": "Tokāteline mo e Ngaahi Fuakava 83",
            "data_type": "chapter",
            "chapter_name": "Vahe 83",
            "chapter_summary": [
                "1–4, ʻOku ʻi ai ʻa e totonu ʻa e kakai fefiné mo e fānaú ke ʻekeʻi honau tauhí mei honau ngaahi husepānití mo e ngaahi tamaí; 5–6, ʻOku maʻu ʻe he kau uitoú mo e kau tamai mo faʻē maté ʻa e totonu ke ʻekeʻi honau tauhí mei he Siasí."
            ],
            "verses": [
                {
                    "number": 1,
                    "text": "Ko e moʻoni, ʻoku folofola peheni ʻe he ʻEikí, ko hono fakalahi atu ki he ngaahi fono ʻo e siasí, ʻo kau ki he kakai fefiné mo e fānaú, ʻa kinautolu ʻoku kau ki he siasí, ʻa ia kuo mole honau ngaahi husepānití pe ko e ngaahi tamaí:"
                },
                {
                    "number": 2,
                    "text": "ʻOku ʻi ai ʻa e totonu ʻa e kakai fefiné ke ʻekeʻi honau tauhí mei honau ngaahi husepānití, kae ʻoua kuo toʻo atu honau ngaahi husepānití; pea kapau ʻe ʻikai ʻiloʻi ko e kau maumau-fono ʻa kinautolu, te nau maʻu ʻa e faingamālie ʻo e feohi ʻi he siasí."
                },
                {
                    "number": 3,
                    "text": "Pea kapau ʻoku ʻikai te nau tui faivelenga, ʻe ʻikai te nau maʻu ʻa e faingamālie ʻo e feohi ʻi he siasí; ka te nau lava ʻo nofo atu ai pē ʻi honau ngaahi tofiʻá ʻo fakatatau ki he ngaahi lao ʻo e fonuá."
                },
                {
                    "number": 4,
                    "text": "ʻOku maʻu ʻe he fānaú kotoa pē ʻa e totonu ke ʻekeʻi honau tauhí mei heʻenau ngaahi mātuʻá kae ʻoua ke nau taʻu motuʻa feʻunga."
                },
                {
                    "number": 5,
                    "text": "Pea ka hili ia, ʻoku ʻi ai ʻenau totonu ke ʻekeʻi mei he siasí, pe ko hono ʻai ʻe tahá mei he fale tukuʻanga koloa ʻo e ʻEikí, ʻo kapau ʻoku ʻikai maʻu ha meʻa ʻe heʻenau ngaahi mātuʻá ke foaki kiate kinautolu hanau ngaahi tofiʻa."
                },
                {
                    "number": 6,
                    "text": "Pea ʻe tauhi ʻa e fale tukuʻanga koloá ʻaki ʻa e ngaahi koloa fakatapui ʻo e siasí; pea ʻe tauhi ʻa e kau uitoú mo e kau tamai mo e faʻē maté, kae ʻumaʻā foki mo e kau masivá. ʻĒmeni."
                }
            ]
        },
        "/study/scriptures/dc-testament/dc/84": {
            "uri": "/study/scriptures/dc-testament/dc/84",
            "title": "Tokāteline mo e Ngaahi Fuakava 84",
            "data_type": "chapter",
            "chapter_name": "Vahe 84",
            "chapter_summary": [
                "1–5, ʻE langa ʻa e Selūsalema Foʻoú mo e temipalé ʻi Mīsuli; 6–17, ʻOku fakahā mai ʻa e hokohoko ʻo e mafaí meia Mōsese ʻo aʻu kia ʻĀtama; 18–25, ʻOku maʻu ʻe he lakanga fakataulaʻeiki māʻolunga angé ʻa e kī ʻo e ʻilo ki he ʻOtuá; 26–32, ʻOku maʻu ʻe he lakanga fakataulaʻeiki māʻulalo angé ʻa e kī ki he tauhi mai ʻa e kau ʻāngeló mo e ongoongolelei teuteuʻangá; 33–44, ʻOku maʻu ʻe he tangatá ʻa e moʻui taʻengatá tuʻunga ʻi he fuakava mo e fakapapau ʻo e lakanga fakataulaʻeikí; 45–53, ʻOku hanga ʻe he Laumālie ʻo Kalaisí ʻo fakamāmaʻi ʻa e tangatá, pea ʻoku nofo ʻa e māmaní ʻi he angahala, 54–61, Kuo pau ke fakamoʻoni ʻa e Kāingalotú ki he ngaahi meʻa ko ia kuo nau maʻú; 62–76, Kuo pau ke nau malanga ʻaki ʻa e ongoongoleleí, pea ʻe muimui ʻiate kinautolu ʻa e ngaahi fakaʻilonga; 77–91, Kuo pau ke ʻalu atu ʻa e kaumātuʻa taʻe ʻi ai ha kato paʻanga pe kato fononga, pea ʻe tokonaki ʻe he ʻEikí maʻa ʻenau ngaahi fie maʻú; 92–97, ʻOku tatali mai ʻa e ngaahi mahaki fakaʻauha mo e ngaahi fakamalaʻiá kiate kinautolu ʻoku ʻikai te nau tali ʻa e ongoongoleleí; 98–102, ʻOku fakahā mai ʻa e hiva foʻou ʻo e huhuʻi ʻo Saioné, 103–110, Tuku ke tuʻu ʻa e tangata taki taha ʻi hono lakanga ʻoʻoná pea ngāue ʻi he lakanga ʻoʻoná; 111–120, Kuo pau ke fakahā ʻe he kau tamaioʻeiki ʻa e ʻEikí ʻa e fakaʻauha ʻo e anga-fakalielia ʻo e ngaahi ʻaho fakaʻosí."
            ],
            "verses": [
                {
                    "number": 1,
                    "text": "Ko ha fakahā ʻa Sīsū Kalaisi ki heʻene tamaioʻeiki ko Siosefa Sāmita, ko e Siʻí, mo e kaumātuʻa ʻe toko ono, lolotonga ʻenau fakatahatahaʻi honau lotó, pea hiki hake honau leʻó ki ʻolunga."
                },
                {
                    "number": 2,
                    "text": "ʻIo, ko e folofola ʻa e ʻEikí ʻo kau ki hono siasí, ʻa ia kuo fokotuʻu ʻi he ngaahi ʻaho fakaʻosí ki hono fakafoki ʻo hono kakaí, ʻo hangē ko ia kuó ne folofola ʻaki ʻi he ngutu ʻo ʻene kau palōfitá, pea ki hono tānaki ʻo ʻene kau māʻoniʻoní ke nau tutuʻu ʻi he Moʻunga ko Saioné, ʻa ia ʻe hoko ko e kolo ko Selūsalema Foʻoú."
                },
                {
                    "number": 3,
                    "text": "ʻA ia ko e kolo ʻe langa, ʻo kamata mei he konga kelekele ʻe langa ai ʻa e temipalé, ʻa ia kuo vaheʻi ʻe he louhiʻi toʻukupu ʻo e ʻEikí, ʻi he ngaahi ngataʻanga fakahihifo ʻo e Siteiti ko Mīsulí, pea fakatapui ʻi he nima ʻo Siosefa Sāmita, ko e Siʻí, pea mo e niʻihi kehe ʻa ia naʻe hōifua lahi ki ai ʻa e ʻEikí."
                },
                {
                    "number": 4,
                    "text": "Ko e moʻoni, ko e folofola ʻeni ʻa e ʻEikí, ʻe langa ʻa e kolo ko Selūsalema Foʻoú ʻi he tānaki mai ʻo e kau māʻoniʻoní, ʻo kamata mei he feituʻú ni, ʻio ʻa e feituʻu ʻo e temipalé, ʻa ia ko e fale temipale ʻe langa hake ʻi he toʻu tangata ko ʻení."
                },
                {
                    "number": 5,
                    "text": "He ko e moʻoni ʻe ʻikai mole atu hono kotoa ʻo e toʻu tangatá ni kae ʻoua kuo langa ha fale ki he ʻEikí, pea ʻe nofo ki ai ha ʻao, pea ko e ʻao ko iá ko e nāunau ia ʻo e ʻEikí, ʻa ia ʻe fakafonu ʻa e falé."
                },
                {
                    "number": 6,
                    "text": "Pea ko e ngaahi foha ʻo Mōsesé, ʻo fakatatau ki he Lakanga Fakataulaʻeiki Māʻoniʻoní ʻa ia naʻá ne maʻu ʻi he nima ʻo ʻene tamai-ʻi-he-fono, ko Seteloó;"
                },
                {
                    "number": 7,
                    "text": "Pea naʻe maʻu ia ʻe Setelō ʻi he nima ʻo Kēlepí;"
                },
                {
                    "number": 8,
                    "text": "Pea maʻu ia ʻe Kēlepi ʻi he nima ʻo ʻĪlaihuú;"
                },
                {
                    "number": 9,
                    "text": "Pea maʻu ia ʻe ʻĪlaihū ʻi he nima ʻo Sēlemí;"
                },
                {
                    "number": 10,
                    "text": "Pea maʻu ia ʻe Sēlemi ʻi he nima ʻo Katí;"
                },
                {
                    "number": 11,
                    "text": "Pea maʻu ia ʻe Kati ʻi he nima ʻo ʻĒsaiasí;"
                },
                {
                    "number": 12,
                    "text": "Pea maʻu ia ʻe ʻĒsaiasi ʻi he toʻukupu ʻo e ʻOtuá."
                },
                {
                    "number": 13,
                    "text": "Naʻe moʻui foki ʻa ʻĒsaiasi ʻi he ngaahi ʻaho ʻo ʻĒpalahamé, pea naʻe tāpuakiʻi ia ʻe ia—"
                },
                {
                    "number": 14,
                    "text": "ʻA ia ko ʻĒpalahame naʻá ne maʻu ʻa e lakanga fakataulaʻeikí meia Melekisēteki, ʻa ia naʻá ne maʻu ia ʻi he tukufakaholo mai ʻi he hako ʻo ʻene ngaahi tamaí, ʻio ʻo aʻu kia Noa;"
                },
                {
                    "number": 15,
                    "text": "Pea meia Noa ʻo aʻu kia ʻĪnoke, ʻo fou ʻi he hako ʻo ʻena ngaahi tamaí;"
                },
                {
                    "number": 16,
                    "text": "Pea meia ʻĪnoke kia ʻĒpeli, ʻa ia naʻe tāmateʻi ʻi he alea fufū ʻa hono tokouá, ʻa ia naʻá ne maʻu ʻa e lakanga fakataulaʻeikí ʻi he ngaahi fekau ʻa e ʻOtuá, ʻi he nima ʻo ʻene tamai ko ʻĀtamá, ʻa ia ko e ʻuluaki tangatá—"
                },
                {
                    "number": 17,
                    "text": "ʻA ia ko e lakanga fakataulaʻeiki ʻoku hokohoko mai ʻi he siasi ʻo e ʻOtuá ʻi he ngaahi toʻu tangata kotoa pē, pea ʻoku ʻikai hano ngataʻanga ʻo hono ngaahi ʻahó pe ngataʻanga ʻo hono ngaahi taʻú."
                },
                {
                    "number": 18,
                    "text": "Pea naʻe fakamaʻu ʻe he ʻEikí ha lakanga fakataulaʻeiki foki kia ʻĒlone mo hono hakó, ʻi honau ngaahi toʻu tangatá kotoa pē, ʻa ia ko e lakanga fakataulaʻeiki ʻoku hokohoko atu ai pē pea nofo maʻu ʻo taʻengata fakataha mo e lakanga fakataulaʻeiki ʻoku fakatatau ki he lakanga fungani toputapu ʻo e ʻOtuá."
                },
                {
                    "number": 19,
                    "text": "Pea ko e lakanga fakataulaʻeiki lahi ange ko ʻení ʻoku puleʻi ʻe ia ʻa e ongoongoleleí pea ʻokú ne maʻu ʻa e kī ʻo e ngaahi meʻa lilo ʻo e puleʻangá, ʻio ʻa e kī ʻo e ʻiloʻi ʻo e ʻOtuá."
                },
                {
                    "number": 20,
                    "text": "Ko ia, ʻoku fakahā ʻi hono ngaahi ouaú ʻa e mālohi ʻo e anga faka-ʻOtuá."
                },
                {
                    "number": 21,
                    "text": "Pea ʻi he ʻikai ke ʻi ai hono ngaahi ouaú, mo e mafai ʻo e lakanga fakataulaʻeikí, ʻoku ʻikai ke fakahā ʻa e mālohi ʻo e anga faka-ʻOtuá ki he tangatá ʻi he kakanó;"
                },
                {
                    "number": 22,
                    "text": "He ko e taʻe ʻi ai ʻení ʻoku ʻikai lava ai ʻe ha tangata ʻo mamata ki he fofonga ʻo e ʻOtuá, ʻio ʻa e Tamaí, pea moʻui."
                },
                {
                    "number": 23,
                    "text": "Pea naʻe akoʻi ʻeni ʻe Mōsese ʻo fuʻu mahinongofua ki he fānau ʻo ʻIsilelí ʻi he toafá, ʻo ne feinga faivelenga ke fakamāʻoniʻoniʻi ʻa hono kakaí koeʻuhí ke nau lava ʻo mamata ki he fofonga ʻo e ʻOtuá;"
                },
                {
                    "number": 24,
                    "text": "Ka naʻa nau fakafefeka honau lotó ʻo ʻikai te nau malava ke kātakiʻi ʻa e nofo ʻi hono ʻaó; ko ia, naʻe fuakava ai ʻa e ʻEikí ʻi hono houhaú, he naʻe tupu ʻa hono houhaú kiate kinautolu, ʻe ʻikai te nau hū ki hono mālōlōʻangá lolotonga ʻenau ʻi he toafá, ʻa ia ko e mālōlōʻanga ko iá ko e kakato ʻo hono nāunaú."
                },
                {
                    "number": 25,
                    "text": "Ko ia, naʻá ne toʻo atu ai ʻa Mōsese mei honau lotolotongá, pea mo e Lakanga Fakataulaʻeiki Toputapú foki;"
                },
                {
                    "number": 26,
                    "text": "Pea naʻe hoko atu ʻa e lakanga fakataulaʻeiki māʻulalo angé, ʻa ia ko e lakanga fakataulaʻeiki ʻokú ne maʻu ʻa e kī ʻo e tauhi mai ʻa e kau ʻāngeló pea mo e ongoongolelei teuteuʻangá;"
                },
                {
                    "number": 27,
                    "text": "ʻA ia ko e ongoongolelei ia ko e ongoongolelei ʻo e fakatomalá pea mo e papitaisó, pea mo e fakamolemole ʻo e angahalá, pea mo e fono ʻo e ngaahi fekau fakatuʻasinó, ʻa ia naʻe pule ʻe he ʻEikí ʻi hono houhaú ke hokohoko atu ʻi he fale ʻo ʻĒloné, ʻi he lotolotonga ʻo e fānau ʻa ʻIsilelí ʻo aʻu kia Sione, ʻa ia naʻe fokotuʻu hake ʻe he ʻOtuá, kuo fonu ia ʻi he Laumālie Māʻoniʻoní mei he manava ʻo ʻene faʻeé."
                },
                {
                    "number": 28,
                    "text": "He naʻe papitaiso ia lolotonga ʻene kei siʻí, pea naʻe fakanofo ia ʻe he ʻāngelo ʻa e ʻOtuá ʻi he taimi naʻá ne ʻaho valu aí ke maʻu ʻa e mālohí ni, ke ikunaʻi ʻa e puleʻanga ʻo e kau Siú, pea ke fakatonutonu ʻa e hāʻeleʻanga ʻo e ʻEikí ki muʻa ʻi he ʻao ʻo hono kakaí ke teuteuʻi ʻa kinautolu ki he hāʻele mai ʻa e ʻEikí, ʻa ia kuo tuku ki hono toʻukupú ʻa e mālohi kotoa pē."
                },
                {
                    "number": 29,
                    "text": "Pea ko e tahá, ko e ongo lakanga ʻo e kaumātuʻá mo e pīsopé ko e ongo konga mahuʻinga ia ʻoku kau ki he lakanga fakataulaʻeiki māʻolungá."
                },
                {
                    "number": 30,
                    "text": "Pea ko e tahá, ko e ongo lakanga ʻo e akonakí mo e tīkoní ko e ongo konga mahuʻinga ia ʻoku kau ki he lakanga fakataulaʻeiki siʻí ʻa ia ko e lakanga fakataulaʻeiki naʻe fakamaʻu kia ʻĒlone mo hono ngaahi fohá."
                },
                {
                    "number": 31,
                    "text": "Ko ia, hangē ko ʻeku lau ʻo kau ki he ngaahi foha ʻo Mōsesé—he ʻe fai ʻe he ngaahi foha ʻo Mōsesé mo e ngaahi foha ʻo ʻĒloné ha foaki mo e feilaulau lelei ʻi he fale ʻo e ʻEikí, ʻa ia ko e fale ʻe langa ki he ʻEikí ʻi he toʻu tangatá ni, ʻi he potu kuo fakatapuí ʻo hangē ko ʻeku tuʻutuʻuní—"
                },
                {
                    "number": 32,
                    "text": "Pea ʻe fakafonu ʻa e ngaahi foha ʻo Mōsesé mo ʻĒloné ʻaki ʻa e nāunau ʻo e ʻEikí, ʻi he Moʻunga ko Saioné ʻi he fale ʻo e ʻEikí, ʻa ia ko hona ngaahi fohá ʻa kimoutolu; kae ʻumaʻā foki mo e tokolahi kuó u ui mo fekauʻi atu ke langa hake hoku siasí."
                },
                {
                    "number": 33,
                    "text": "He ʻilonga ʻa kinautolu ʻoku faivelenga ʻo aʻu ki hono maʻu ʻa e ongo lakanga fakataulaʻeikí ni kuó u lau ki aí, pea mo hono fakaongoongoleleiʻi ʻo honau lakangá, ʻoku fakamāʻoniʻoniʻi ʻa kinautolu ʻe he Laumālié ki hono fakafoʻou ʻo honau sinó."
                },
                {
                    "number": 34,
                    "text": "ʻOku nau hoko ko e ngaahi foha ʻo Mōsese pea mo ʻĒlone pea ko e hako ʻo ʻĒpalahame, pea ko e siasi mo e puleʻanga pea mo e kakai fili ʻo e ʻOtuá."
                },
                {
                    "number": 35,
                    "text": "Pea ko kinautolu kotoa pē foki ʻoku maʻu ʻa e lakanga fakataulaʻeiki ko ʻení ʻoku nau maʻu au, ʻoku folofola ʻe he ʻEikí;"
                },
                {
                    "number": 36,
                    "text": "He ko ia ia ʻokú ne tali ʻeku kau tamaioʻeikí, ʻokú ne tali au;"
                },
                {
                    "number": 37,
                    "text": "Pea ko ia ia ʻokú ne tali aú ʻokú ne tali ʻeku Tamaí;"
                },
                {
                    "number": 38,
                    "text": "Pea ko ia ia ʻokú ne tali ʻeku Tamaí ʻokú ne maʻu ʻa e puleʻanga ʻo ʻeku Tamaí; ko ia ko e meʻa kotoa pē ʻoku maʻu ʻe heʻeku Tamaí, ʻe foaki ia kiate ia."
                },
                {
                    "number": 39,
                    "text": "Pea ʻoku fakatatau ʻeni ki he fakapapau mo e fuakava ʻoku kau ki he lakanga fakataulaʻeikí."
                },
                {
                    "number": 40,
                    "text": "Ko ia, ko kinautolu kotoa pē ʻoku maʻu ʻa e lakanga fakataulaʻeikí, ʻoku nau tali ʻa e fakapapau mo e fuakava ko ʻení mei heʻeku Tamaí, ʻa ia ʻoku ʻikai te ne lava ʻo maumauʻi, pea ʻoku ʻikai lava foki ke ueʻi ia."
                },
                {
                    "number": 41,
                    "text": "Kae ʻilonga ia ʻe maumauʻi ʻa e fuakavá ni hili ʻene tali iá, peá ne tafoki ʻaupito mei aí, ʻe ʻikai te ne maʻu ha fakamolemole ʻo e ngaahi angahalá ʻi he māmani ko ʻení, pe ʻi he maama ka hoko maí."
                },
                {
                    "number": 42,
                    "text": "Pea ʻe hoko ʻa e malaʻia kiate kinautolu kotoa pē ʻoku ʻikai te nau haʻu ki he lakanga fakataulaʻeikí ni kuo mou maʻú, ʻa ia ʻoku ou fakamaʻu ʻeni kiate kimoutolu ʻoku ʻi heni ʻi he ʻaho ní, ʻaki hoku leʻo pē ʻoʻokú mei he ngaahi langí; pea kuó u tuʻutuʻuni ʻe au foki ki he kakai taʻefaʻalaua ʻo e langí mo ʻeku kau ʻāngeló ke nau tokangaʻi ʻa kimoutolu."
                },
                {
                    "number": 43,
                    "text": "Pea ko ʻeni ʻoku ou fai kiate kimoutolu ha fekau ke mou vakai telia ʻa kimoutolu, ke mou tokanga faivelenga ki he ngaahi folofola ʻo e moʻui taʻengatá."
                },
                {
                    "number": 44,
                    "text": "He kuo pau ke mou moʻui ʻo fakatatau ki he folofola kotoa pē ʻoku ʻalu atu mei he fofonga ʻo e ʻOtuá."
                },
                {
                    "number": 45,
                    "text": "He ko e folofola ʻa e ʻEikí ko e moʻoní ia, pea ʻilonga ʻa e moʻoní ko e māmá ia, pea ʻilonga ha maama ko e Laumālié ia, ʻio ʻa e Laumālie ʻo Sīsū Kalaisí."
                },
                {
                    "number": 46,
                    "text": "Pea ʻoku foaki ʻe he Laumālié ʻa e maama ki he tangata kotoa pē ʻoku haʻu ki he māmaní; pea ʻoku fakamaama ʻe he Laumālié ʻa e tangata kotoa pē ʻi he māmaní, ʻa ia ʻokú ne tokanga ki he leʻo ʻo e Laumālié."
                },
                {
                    "number": 47,
                    "text": "Pea ko e tangata kotoa pē ʻoku tokanga ki he leʻo ʻo e Laumālié ʻokú ne haʻu ki he ʻOtuá, ʻio ko e Tamaí."
                },
                {
                    "number": 48,
                    "text": "Pea ʻoku akoʻi ia ʻe he Tamaí ʻi he fuakava kuó ne fakafoʻou mo fakamaʻu kiate kimoutolú, ʻa ia ʻoku fakamaʻu kiate kimoutolu koeʻuhi ko hoʻomou leleí, pea ʻikai koeʻuhí ko hoʻomou lelei ʻamoutolú pē, ka koeʻuhi ko e lelei ʻa e māmaní kotoa pē."
                },
                {
                    "number": 49,
                    "text": "Pea ʻoku nofo ʻa e māmaní kotoa pē ʻi he angahala, mo toʻe ʻi he fakapoʻuli pea ʻi he nofo pōpula ki he angahalá."
                },
                {
                    "number": 50,
                    "text": "Pea te mou lava ʻo ʻilo ʻi he meʻá ni ʻoku nau moʻulaloa ʻi he nofo pōpula ki he angahalá, koeʻuhí he ʻoku ʻikai te nau haʻu kiate au."
                },
                {
                    "number": 51,
                    "text": "He ko ia ia ʻoku ʻikai haʻu kiate aú ʻokú ne moʻulaloa ʻi he nofo pōpula ki he angahalá."
                },
                {
                    "number": 52,
                    "text": "Pea ko ia ia ʻoku ʻikai ke tali ʻa hoku leʻó ʻoku ʻikai te ne maheni mo hoku leʻó, pea ʻoku ʻikai ʻaʻaku ia."
                },
                {
                    "number": 53,
                    "text": "Pea te mou lava ʻo ʻiloʻi ʻi he meʻá ni ʻa e kau māʻoniʻoní mei he kau fai angahalá, pea ʻoku toʻe ʻa e māmaní kotoa ʻi he angahalá mo e fakapoʻulí, ʻio ʻi he lolotongá ni."
                },
                {
                    "number": 54,
                    "text": "Pea kuo fakapoʻuliʻi ʻa homou ʻatamaí ʻi he ngaahi taimi kuo hilí koeʻuhi ko e taʻetuí, pea koeʻuhi ko hoʻomou fakavaʻivaʻinga ʻaki ʻa e ngaahi meʻa kuo mou maʻú—"
                },
                {
                    "number": 55,
                    "text": "ʻA ia ko e fakavaʻivaʻinga mo e taʻetui kuo ʻomi ai ʻa e siasí kotoa ki he fakahalaia."
                },
                {
                    "number": 56,
                    "text": "Pea ko e fakahalaia ko ʻení ʻoku nofo ia ʻi he fānau ʻo Saioné, ʻio, ʻa hono kotoa."
                },
                {
                    "number": 57,
                    "text": "Pea te nau moʻulaloa ki he fakahalaia ko ʻení kae ʻoua ke nau fakatomala pea manatuʻi ʻa e fuakava foʻoú, ʻio, ʻa e Tohi ʻa Molomoná mo e ngaahi fekau ʻi muʻa naʻá ku ʻoange kiate kinautolú, ʻo ʻikai ke lea ʻaki pē ia, ka ke fai ʻo fakatatau ki he meʻa kuó u tohí—"
                },
                {
                    "number": 58,
                    "text": "Koeʻuhí ke nau lava ʻo fakatupu ʻa e fua ʻoku ngali mo e puleʻanga ʻo ʻenau Tamaí; ka ʻikai pea ʻoku kei toe ha tautea mo e fakamaau ke lilingi hifo ki he fānau ʻo Saioné."
                },
                {
                    "number": 59,
                    "text": "He ʻe ʻuliʻi koā ʻe he fānau ʻo e puleʻangá ʻa hoku fonua toputapú? Ko e moʻoni, ʻoku ou pehē kiate kimoutolu, ʻE ʻikai."
                },
                {
                    "number": 60,
                    "text": "Ko e moʻoni, ko e moʻoni, ʻoku ou pehē kiate kimoutolu ʻoku fanongó ni ki heʻeku ngaahi leá, ʻa ia ko hoku leʻó, ʻoku mou monūʻia ʻo fakatatau ki hoʻomou tali ʻa e ngaahi meʻa ko ʻení;"
                },
                {
                    "number": 61,
                    "text": "He te u fakamolemoleʻi ʻa kimoutolu ʻi hoʻomou ngaahi angahalá ʻaki ʻa e fekaú ni—koeʻuhí ke mou tuʻu maʻu ʻi homou ʻatamaí ʻi he anga-fakamātoato mo e laumālie ʻo e lotu, ʻi hono fakamoʻoniʻi ki he māmaní kotoa pē ʻa e ngaahi meʻa ʻa ia kuo fakahā kiate kimoutolú."
                },
                {
                    "number": 62,
                    "text": "Ko ia, ke ʻalu atu ʻa kimoutolu ki he māmaní kotoa pē; pea ko e feituʻu kotoa pē ʻoku ʻikai te mou lava ʻo ʻalu ki aí ke mou fekauʻi atu, koeʻuhí ke ʻalu atu ʻa e fakamoʻoní meiate kimoutolu ki he māmaní kotoa pē ki he kakai fulipē."
                },
                {
                    "number": 63,
                    "text": "Pea hangē ko ʻeku lea ki heʻeku kau ʻaposetoló, ʻoku ou lea pehē kiate kimoutolu, he ko ʻeku kau ʻaposetolo ʻa kimoutolu, ʻio ko e kau taulaʻeiki lahi ʻa e ʻOtuá; ko kimoutolu ia ʻa e faʻahinga kuo foaki kiate au ʻe heʻeku Tamaí; ko hoku ngaahi kaumeʻa ʻa kimoutolu;"
                },
                {
                    "number": 64,
                    "text": "Ko ia, hangē ko ʻeku lea ki heʻeku kau ʻaposetoló ʻoku pehē ʻeku toe lea kiate kimoutolú, ko e laumālie kotoa pē ʻe tui ki hoʻomou ngaahi leá, pea papitaiso ʻi he vaí ki he fakamolemole ʻo e ngaahi angahalá, te ne maʻu ʻa e Laumālie Māʻoniʻoní."
                },
                {
                    "number": 65,
                    "text": "Pea ʻe muimui ʻa e ngaahi fakaʻilonga ko ʻení ʻiate kinautolu ʻoku tuí—"
                },
                {
                    "number": 66,
                    "text": "Te nau fai ʻi hoku hingoá ʻa e ngaahi ngāue fakaofo lahi;"
                },
                {
                    "number": 67,
                    "text": "Te nau kapusi ʻi hoku hingoá ʻa e kau tēvolo;"
                },
                {
                    "number": 68,
                    "text": "Te nau fakamoʻui ʻi hoku hingoá ʻa e mahakí;"
                },
                {
                    "number": 69,
                    "text": "Te nau fakaʻā ʻi hoku hingoá ʻa e mata ʻo e kuí, pea fakaava ʻa e telinga ʻo e tulí;"
                },
                {
                    "number": 70,
                    "text": "Pea ʻe lea ʻa e ʻelelo ʻo e noá;"
                },
                {
                    "number": 71,
                    "text": "Pea kapau ʻe ʻoange ʻe ha tangata ha meʻa fakakona kiate kinautolu, ʻe ʻikai kovi ia kiate kinautolu;"
                },
                {
                    "number": 72,
                    "text": "Pea ʻe ʻikai maʻu ʻe he kona ʻo ha ngata ha mālohi ke fakahoko ha kovi kiate kinautolu."
                },
                {
                    "number": 73,
                    "text": "Ka ʻoku ou fai ha fekau kiate kinautolu, ke ʻoua naʻa nau pōlepole ʻa kinautolu ʻi he ngaahi meʻá ni, pea ʻoua foki ʻe lea ʻaki ia ʻi he ʻao ʻo e māmaní; he ʻoku foaki ʻa e ngaahi meʻá ni kiate kimoutolú ke ʻaonga kiate kimoutolu pea mou maʻu ai ʻa e fakamoʻuí."
                },
                {
                    "number": 74,
                    "text": "Ko e moʻoni, ko e moʻoni, ʻoku ou pehē kiate kimoutolu, ko kinautolu ʻoku ʻikai ke tui ki hoʻomou ngaahi leá, pea ʻikai te nau papitaiso ʻi he vaí ʻi hoku hingoá, ke fakamolemoleʻi ʻenau ngaahi angahalá, koeʻuhí ke nau maʻu ʻa e Laumālie Māʻoniʻoní, te nau malaʻia, pea ʻe ʻikai te nau haʻu ki he puleʻanga ʻo ʻeku Tamaí, ʻa ia ʻokú ʻafio ai ʻeku Tamaí mo Au."
                },
                {
                    "number": 75,
                    "text": "Pea ko e fakahā ko ʻeni kiate kimoutolú, mo e fekaú, ʻoku haʻisia ki ai ʻa e māmaní kotoa pē ʻo fai atu mei he houa ko ʻení, pea ʻoku ʻoatu ʻa e ongoongoleleí kiate kinautolu kotoa pē ʻoku teʻeki ai ke nau maʻu iá."
                },
                {
                    "number": 76,
                    "text": "Kā, ko e moʻoni, ʻoku ou pehē kiate kinautolu kotoa pē kuo foaki ki ai ʻa e puleʻangá—kuo pau ke malanga ʻaki atu ia kiate kinautolu meiate kimoutolu, koeʻuhí ke nau fakatomala mei heʻenau ngaahi ngāue kovi ʻi muʻá; he kuo pau ke valokiʻi ʻa kinautolu koeʻuhi ko honau loto ʻuli ʻo e taʻetuí, pea mo homou kāinga ʻi Saioné koeʻuhi ko ʻenau angatuʻu kiate kimoutolu ʻi he taimi naʻá ku fekauʻi atu ai ʻa kimoutolú."
                },
                {
                    "number": 77,
                    "text": "Pea ko tahá ʻoku ou pehē kiate kimoutolu, ʻe hoku ngaahi kaumeʻa, heʻe kamata mei heni te u ui ʻa kimoutolu ko e ngaahi kaumeʻa, ʻoku ʻaonga ke u fai kiate kimoutolu ʻa e fekaú ni, koeʻuhí ke mou hoko ʻo tatau mo hoku ngaahi kaumeʻa ʻi he ngaahi ʻaho naʻá ku ʻiate kinautolu aí, ʻo nau fononga atu ke malanga ʻaki ʻa e ongoongoleleí ʻi hoku mālohí;"
                },
                {
                    "number": 78,
                    "text": "He naʻe ʻikai te u tuku ke nau maʻu ha kato paʻanga pe kato fononga pe ha kofu tuʻa ʻe ua."
                },
                {
                    "number": 79,
                    "text": "Vakai, ʻoku ou fekauʻi atu ʻa kimoutolu ke siviʻi ʻa e māmaní, pea ʻoku taau mo e tangata ngāué ke ne maʻu haʻane totongi."
                },
                {
                    "number": 80,
                    "text": "Pea ʻilonga ha tangata ʻe ʻalu ʻo malanga ʻaki ʻa e ongoongoleleí ni ʻo e puleʻangá, pea ʻikai tuku ʻene fai atu ʻa e faivelenga ʻi he ngaahi meʻa kotoa pē, ʻe ʻikai te ne ongosia ʻi he ʻatamai, pe fakapoʻuliʻi ia, ʻi he sino, pe ʻi he kupuʻi sino, pe hokotanga hui; pea ʻe ʻikai tō ha tuʻoni louʻulu mei hono ʻulú ki he kelekelé taʻe-fakatokangaʻi. Pea ʻe ʻikai te nau fiekaia pe fieinua."
                },
                {
                    "number": 81,
                    "text": "Ko ia, ʻoua naʻa mou tokanga ki he ʻapongipongí, ki ha meʻa ke mou kai, pe ha meʻa ke mou inu, pe ko ha meʻa ke mou tui."
                },
                {
                    "number": 82,
                    "text": "Fakakaukau ki he ngaahi lile ʻo e ngoué, ki he anga ʻo ʻenau tupú, ʻoku ʻikai te nau ngāue, pea ʻikai foki te nau filo; pea ko e ngaahi puleʻanga ʻo e māmaní, ʻi honau nāunau kotoa pē, ʻoku ʻikai te nau fakaʻofoʻofa ʻo hangē ko ha taha ʻiate kinautolu ní."
                },
                {
                    "number": 83,
                    "text": "He ʻoku ʻafioʻi ʻe hoʻomou Tamai, ʻoku ʻi he langí, ʻoku mou fie maʻu ʻa e ngaahi meʻá ni kotoa pē."
                },
                {
                    "number": 84,
                    "text": "Ko ia, tuku ke tokanga ʻa e ʻapongipongí ki hono ngaahi meʻa ʻoʻoná."
                },
                {
                    "number": 85,
                    "text": "ʻOua foki te mou tomuʻa fakakaukau pe ko e hā te mou leaʻakí; kae mataʻikoloa ʻaki maʻu ai pē ʻi homou ʻatamaí ʻa e ngaahi folofola ʻo e moʻuí, pea ʻe foaki kiate kimoutolu ʻi he houa pē ko iá ʻa e konga ko ia ʻe tufaki atu ki he tangata taki tahá."
                },
                {
                    "number": 86,
                    "text": "Ko ia tuku ke ʻoua naʻa ʻave ʻe ha tangata ʻiate kimoutolu ha kato paʻanga pe ha kato fononga, ʻo fai atu mei he houa ko ʻení ʻi heʻene ʻalu atu ke malanga ʻaki ʻa e ongongoleleí ni ʻo e puleʻangá, he ko e fekaú ni ʻoku fai ia kiate kinautolu kotoa pē ʻoku faivelenga ʻa ia kuo ui ʻe he ʻOtuá ʻi he siasí ki he ngāue fakafaifekaú."
                },
                {
                    "number": 87,
                    "text": "Vakai, ʻoku ou fekauʻi atu ʻa kimoutolú ke valokiʻi ʻa e māmaní ʻi heʻenau ngaahi ngāue taʻe-māʻoniʻoni kotoa pē, pea ke akoʻi ʻa kinautolu ki ha fakamaau ʻa ia ʻe hoko mai."
                },
                {
                    "number": 88,
                    "text": "Pea ʻilonga ia ʻe tali ʻa kimoutolú, te u ʻi ai foki mo au, he te u muʻomuʻa ʻi homou ʻaó. Te u ʻi homou nima toʻomataʻú pea ʻi homou toʻohemá, pea ʻe ʻi homou lotó ʻa hoku Laumālié, pea ʻe takatakai ʻa kimoutolu ʻe he ʻeku kau ʻāngeló, ke poupouʻi hake ʻa kimoutolu."
                },
                {
                    "number": 89,
                    "text": "ʻIlonga ia ʻokú ne tali ʻa kimoutolú ʻokú ne tali au; pea te ne fafanga ʻa kimoutolu, mo fakakofuʻi ʻa kimoutolu, pea foaki kiate kimoutolu ha paʻanga."
                },
                {
                    "number": 90,
                    "text": "Pea ko ia ia ʻe fafanga ʻa kimoutolú, pe fakakofuʻi ʻa kimoutolú pe foaki kiate kimoutolu ha paʻangá, ʻe ʻikai teitei mole ʻene totongí."
                },
                {
                    "number": 91,
                    "text": "Pea ko ia ia ʻe ʻikai te ne fai ʻa e ngaahi meʻa ní, ʻoku ʻikai ko ʻeku ākonga ia; te mou lava ke ʻiloʻi ʻi he meʻá ni ʻa ʻeku kau ākongá."
                },
                {
                    "number": 92,
                    "text": "Ko ia ia ʻoku ʻikai te ne tali ʻa kimoutolú, mou ʻalu meiate ia ʻo nofo ʻiate kimoutolu pē, pea fufulu homou vaʻé ʻio ʻaki ʻa e vai, ko e vai maʻa, neongo pē ʻi he māfana pe ʻi he momoko, pea fakamoʻoni ʻo kau ki ai ki hoʻomou Tamai ʻa ia ʻoku ʻi he langí, pea ʻoua ʻe toe foki ki he tangata ko iá."
                },
                {
                    "number": 93,
                    "text": "Pea ke mou fai pehē pē ʻi ha kiʻi kolo, pe ko ha kolo lahi, ʻa ia te mou hū ki ai."
                },
                {
                    "number": 94,
                    "text": "Ka neongo iá, fekumi faivelenga pea ʻoua ʻe tuku; pea ʻe malaʻia ʻa e fale pe ko e kiʻi kolo pe ko e kolo lahi ʻa ia ʻe fakasītuʻaʻi ʻa kimoutolú, pe ko hoʻomou ngaahi leá, pe ko hoʻomou fakamoʻoni ʻo kau kiate aú."
                },
                {
                    "number": 95,
                    "text": "ʻOku ou toe pehē, ʻe malaʻia ʻa e fale, pe ko e kiʻi kolo, pe ko e kolo lahi ʻa ia ʻe fakasītuʻaʻi ʻa kimoutolú, pe ko hoʻomou ngaahi leá, pe ko hoʻomou fakamoʻoni kiate aú;"
                },
                {
                    "number": 96,
                    "text": "He ko au, ko e Māfimafí, kuó u hili hoku nimá ki he ngaahi puleʻangá, ke tauteaʻi ʻa kinautolu koeʻuhi ko ʻenau fai angahalá."
                },
                {
                    "number": 97,
                    "text": "Pea ʻe ʻalu atu ʻa e ngaahi mahaki fakaʻauha, pea ʻe ʻikai toʻo atu ia mei māmaní kae ʻoua kuó u fakaʻosi ʻa ʻeku ngāué, ʻa ia ʻe fakanounouʻi ʻi he māʻoniʻoni—"
                },
                {
                    "number": 98,
                    "text": "Kae ʻoua ke ʻiloʻi au ʻe he kakai kotoa pē, ʻa ia ʻe toé, ʻo fai mei he siʻi tahá ʻo aʻu ki he lahi tahá, pea ʻe fakafonu ʻa kinautolu ʻaki ʻa e ʻilo ki he ʻEikí, pea te nau mamata ko e mata ki he mata, pea ʻe hiki hake honau leʻó, pea nau hiva fakataha ʻi he leʻo pē taha ʻaki ʻa e hiva foʻoú ni, ʻo pehē:"
                },
                {
                    "number": 99,
                    "text": "Kuo toe ʻomi ʻe he ʻEikí ʻa Saione;Kuo huhuʻi ʻe he ʻEikí ʻa hono kakai, ko ʻIsilelí,ʻO fakatatau ki hono fili ʻi he aloʻofá,ʻA ia naʻe fakahoko ʻi he tuíMo e fuakava ʻa ʻenau ngaahi tamaí."
                },
                {
                    "number": 100,
                    "text": "Kuo huhuʻi ʻe he ʻEikí ʻa hono kakaí;Pea kuo haʻi ʻa Sētane, pea ʻoku ʻikai toe ʻa e taimí.Kuo tānaki ʻe he ʻEikí ʻa e ngaahi meʻa kotoa pē ke taha.Kuo ʻohifo ʻe he ʻEikí ʻa Saione mei ʻolunga.Kuo ʻohake ʻe he ʻEikí ʻa Saione mei lalo."
                },
                {
                    "number": 101,
                    "text": "Kuo langā ʻa e māmaní mo fanauʻi hono mālohí;Pea kuo fokotuʻu maʻu ʻa e moʻoní ʻi hono lotó;Pea kuo malimali kiate ia ʻa e ngaahi langí;Pea kuo fakakofuʻi ia ʻaki ʻa e nāunau ʻo hono ʻOtuá;He ʻokú ne ʻafio ʻi he lotolotonga ʻo hono kakaí."
                },
                {
                    "number": 102,
                    "text": "Ko e nāunau, mo e lāngilangi, mo e mālohi, mo e māfimafi,Ke lau ia ki hotau ʻOtuá; he ʻoku fonu Ia ʻi he ʻaloʻofa,Mo e fakamaau totonu, mo e angaʻofa mo e moʻoni, mo e melino,ʻO taʻengata pea taʻengata, ʻĒmeni."
                },
                {
                    "number": 103,
                    "text": "Pea ko e tahá, ko e moʻoni, ko e moʻoni, ʻoku ou pehē kiate kimoutolu, ʻoku taau mo e tangata kotoa pē ʻoku ʻalu atu ke malanga ʻaki ʻeku ongoongolelei taʻengatá, kapau ʻoku ʻi ai hanau ngaahi fāmili, pea nau maʻu ha paʻanga ʻi ha meʻaʻofa, ʻoku totonu ke nau ʻoatu ia kiate kinautolu pe ngāue ʻaki ia ke ʻaonga kiate kinautolu, ʻo fakatatau ki he tuʻutuʻuni ʻa e ʻEikí kiate kinautolú, he ʻoku hā ngalingali lelei ia kiate au."
                },
                {
                    "number": 104,
                    "text": "Pea ko kinautolu kotoa pē ʻoku ʻikai hanau fāmilí, ʻa ia ʻoku nau maʻu mai ha paʻangá, tuku ke nau ʻoatu ia ki he pīsope ʻi Saioné, pe ki he pīsope ʻi ʻOhaioó, koeʻuhí ke fakatapui ia ki hono ʻomai ʻo e ngaahi fakahaá pea mo hono paaki iá, pea ki hono fokotuʻu ʻo Saioné."
                },
                {
                    "number": 105,
                    "text": "Pea kapau ʻe foaki ʻe ha tangata ki he taha ʻiate kimoutolu ha kofu tuʻa pe ha ngaahi kofu, ke ke toʻo ʻa e kofu motuʻá pea ʻoange ia ki he kakai masivá, pea ʻalu atu ʻi ho halá ʻo fiefia."
                },
                {
                    "number": 106,
                    "text": "Pea kapau ʻoku ʻi ai ha taha ʻiate kimoutolu ʻoku mālohi ʻi he Laumālie, tuku ke ne ʻave mo ia ʻa e tokotaha ʻoku vaivaí, koeʻuhí ke fakamāʻoniʻoniʻi ia ʻi he angamalū kotoa pē, koeʻuhi ke ne hoko ʻo mālohi foki."
                },
                {
                    "number": 107,
                    "text": "Ko ia, ke ʻave mo kimoutolu ʻa kinautolu kuo fakanofo ki he lakanga fakataulaʻeiki siʻí, pea fekauʻi atu ʻa kinautolu ki muʻa ʻiate kimoutolu ke fokotuʻu ʻa e ngaahi meʻa ʻe faí, pea ke teuteu ʻa e halá, pea fai ʻa e ngaahi meʻa kuo fokotuʻu ke faí ʻa ia ʻoku ʻikai te mou lava ʻo fai ʻe kimoutolu peé."
                },
                {
                    "number": 108,
                    "text": "Vakai, ko e founga ʻeni naʻe langa hake ai ʻe heʻeku kau ʻaposetolo, ʻi he ngaahi ʻaho ʻi muʻá, ʻa hoku siasí kiate aú."
                },
                {
                    "number": 109,
                    "text": "Ko ia, tuku ke tuʻu ʻa e tangata taki taha ʻi hono lakanga ʻoʻoná, pea ngāue ʻi hono lakanga ʻoʻoná; pea ke ʻoua naʻa pehē ʻe he ʻulú ki he vaʻé ʻoku ʻikai ʻaonga ʻa e vaʻé kiate ia; he ʻe lava tuʻu fēfē ʻa e sinó taʻe ʻi ai ʻa e vaʻé?"
                },
                {
                    "number": 110,
                    "text": "ʻOku fie maʻu foki ʻe he sinó ʻa e kupu kotoa pē, koeʻuhí ke fakamāmaʻi kotoa pē, koeʻuhí ke tauhi ke haohaoa ʻa e sinó."
                },
                {
                    "number": 111,
                    "text": "Pea vakai, ʻoku totonu ke fononga ʻa e kau taulaʻeiki lahí, pea mo e kaumātuʻá mo e kau taulaʻeiki siʻí foki; ka ʻoku totonu ke fokotuʻu ʻa e kau tīkoní mo e kau akonakí ke leʻohi ʻa e siasí, ke nau hoko ko e kau faifekau nofo maʻu ki he siasí."
                },
                {
                    "number": 112,
                    "text": "Pea ʻoku totonu ke fononga holo foki mo e pīsope, ko Niueli K. Uitenií, pea ʻi he ngaahi potu siasi kotoa pē, ʻo kumi ki he kakai masivá ke tokoni ki he ngaahi meʻa ʻoku nau fie maʻú ʻi hono fakavaivaiʻi ʻo e kakai maʻu meʻá mo e pōlepolé."
                },
                {
                    "number": 113,
                    "text": "ʻOku totonu foki ke ne ngāue ʻaki ha fakafofonga ke tokangaʻi mo fai ʻene ngaahi ngāue fakatuʻasinó ʻo fakatatau ki heʻene fekaú."
                },
                {
                    "number": 114,
                    "text": "Ka neongo iá, tuku ke ʻalu ʻa e pīsopé ki he kolo ko Niu ʻIoké, kae ʻumaʻā foki mo e kolo ko ʻAlapanií, kae ʻumaʻā foki mo e kolo ko Positoní, pea fakatokanga ki he kakai ʻo e ngaahi kolo ko iá ʻaki ʻa e leʻo ʻo e ongoongoleleí, ʻi ha leʻo-lahi, ʻo kau ki he fakaʻauha mo e maumauʻi ke ʻosiʻosingamālie ʻa ia ʻoku tatali mai kiate kinautolú ʻo kapau te nau siʻaki ʻa e ngaahi meʻa ko ʻení."
                },
                {
                    "number": 115,
                    "text": "He kapau te nau siʻaki ʻa e ngaahi meʻá ni ʻoku tuʻunuku mai ʻa e houa ʻo honau tauteaʻí, pea ʻe tuku ʻa honau falé ke lala kiate kinautolu."
                },
                {
                    "number": 116,
                    "text": "Tuku ke ne falala kiate au pea ʻe ʻikai ke veuveuki ia; pea ʻe ʻikai tō ha tuʻoni louʻulu mei hono ʻulú ki he kelekelé kae taʻe-fakatokangaʻi ia."
                },
                {
                    "number": 117,
                    "text": "Pea ko e moʻoni ʻoku ou pehē kiate kimoutolu, ʻa hono toe ʻo ʻeku kau tamaioʻeikí, mou ʻalu atu ʻo fakatatau mo e meʻa te mou lava ʻo faí, ʻi homou ngaahi lakanga kehekehé, ki he ngaahi kolo lalahi mo tuʻu-ki-muʻá mo e fanga kiʻi kolo īkí, pea valokiʻi ʻa e māmani ʻi he māʻoniʻoni ʻi heʻenau ngaahi ngāue taʻe-māʻoniʻoni mo taʻe faka-ʻOtua kotoa pē, ʻo fakahā ke hā lelei mo mahino ʻa e fakaʻauha ʻo e anga-fakalieliá ʻi he ngaahi ʻaho fakaʻosí."
                },
                {
                    "number": 118,
                    "text": "He, ʻoku folofola ʻe he ʻEiki Māfimafí, te u fakaʻauha ʻiate kimoutolu ʻa honau ngaahi puleʻangá; ʻe ʻikai ngata ʻi heʻeku luluʻi ʻa e māmaní, ka ʻe tetetete mo e ngaahi langi fetuʻuá."
                },
                {
                    "number": 119,
                    "text": "He ko au, ko e ʻEikí, kuo mafao atu hoku nimá, ke ueʻi hake ʻa e ngaahi mālohi ʻo e langí; ʻe ʻikai te mou lava ʻo mamata ki ai ʻi he taimí ni, ka ʻe toe siʻi pē pea te mou toki mamata ki ai, pea ʻilo ʻoku ou ʻi ai, pea te u haʻu pea pule fakataha mo hoku kakaí."
                },
                {
                    "number": 120,
                    "text": "Ko au ko e ʻĀlifá mo e ʻŌmeká, ko e kamataʻangá mo e ngataʻangá. ʻĒmeni."
                }
            ]
        },
        "/study/scriptures/dc-testament/dc/85": {
            "uri": "/study/scriptures/dc-testament/dc/85",
            "title": "Tokāteline mo e Ngaahi Fuakava 85",
            "data_type": "chapter",
            "chapter_name": "Vahe 85",
            "chapter_summary": [
                "1–5, Kuo pau ke maʻu ʻa e ngaahi tofiʻa ʻi Saioné ʻi he fakatapui; 6–12, ʻOku ʻi ai ha tokotaha māfimafi mo mālohi ke ne foaki ki he Kāingalotú ʻa honau tofiʻa ʻi Saioné."
            ],
            "verses": [
                {
                    "number": 1,
                    "text": "Ko e fatongia ʻo e kalake ʻa e ʻEikí, ʻa ia kuó ne filí, ke ne tauhi ha hisitōlia, mo ha lekooti fakakātoa ʻo e siasí ki he ngaahi meʻa kotoa pē ʻoku hoko ʻi Saioné, pea mo kinautolu kotoa pē ʻoku nau fakatapui ha ngaahi koloa, mo maʻu ha ngaahi tofiʻa fakalao mei he pīsopé."
                },
                {
                    "number": 2,
                    "text": "Kae ʻumaʻā foki mo e anga ʻo ʻenau moʻuí, mo ʻenau tuí mo e ngaahi ngāué; kae ʻumaʻā foki mo e kau tafoki ʻa ia ʻoku tafoki hili ʻenau maʻu hanau ngaahi tofiʻá."
                },
                {
                    "number": 3,
                    "text": "ʻOku taʻehoa mo e finangalo mo e fekau ʻa e ʻOtuá ke tohi fakataha mo e kakai ʻo e ʻOtuá ʻa e ngaahi hingoa ʻo kinautolu ʻoku ʻikai te nau maʻu hanau tofiʻá ʻi he fakatapuí, ʻo fakatatau ki heʻene fonó, ʻa ia kuó ne foaki maí, koeʻuhí ke ne fakavahehongofuluʻí ʻa hono kakaí, ke teuteuʻi ʻa kinautolu ki he ʻaho ʻo e tauteá mo e tutú."
                },
                {
                    "number": 4,
                    "text": "Pea ʻe ʻikai foki tauhi honau tohi hohokó, pe maʻu ia ʻi ha feituʻu ʻe lava ke ʻilo ai ia ʻi ha taha ʻo e ngaahi lekooti pe hisitōlia ʻo e siasí."
                },
                {
                    "number": 5,
                    "text": "ʻE ʻikai ke maʻu ʻa honau ngaahi hingoá, pe ko e ngaahi hingoa ʻo e ngaahi tamaí, pe ko e ngaahi hingoa ʻo e fānaú kuo tohi ʻi he tohi ʻo e fono ʻa e ʻOtuá, ʻoku folofola ʻe he ʻEiki ʻo e Ngaahi Kau Taú."
                },
                {
                    "number": 6,
                    "text": "ʻIo, ʻoku folofola pehē ʻe he kihiʻi leʻo siʻí, ʻa ia ʻoku fanafana ʻo ongoʻi pea mahuhuhuhu ʻi he ngaahi meʻa kotoa pē, pea ʻoku faʻa ngaohi ʻe ia ke tetetete ʻa hoku ngaahi huí lolotonga ʻene fakahā maí, ʻo pehē:"
                },
                {
                    "number": 7,
                    "text": "Pea ʻe hoko ʻo pehē ko au, ko e ʻEiki ko e ʻOtuá, te u fekauʻi atu ha taha ʻoku māfimafi mo mālohi, ʻoku ʻi hono nimá ʻa e tokotoko ʻo e mafaí, kuo fakakofuʻi ʻaki ʻa e maama ke ʻufiʻufi ia, ʻa ia ʻe lea ʻaki ʻe hono ngutú ʻa e ngaahi lea, ʻa e ngaahi lea taʻengata; pea ko hono lotó ko e matavai ʻo e moʻoni, ke fakamaau ʻa e fale ʻo e ʻOtuá, pea ke fakamāʻopoʻopo ʻo vahe ʻi he talotalo ʻa e ngaahi tofiʻa ʻo e kau māʻoniʻoni ʻa ia ʻoku ʻiloa honau ngaahi hingoá, pea mo e ngaahi hingoa ʻo ʻenau ngaahi tamaí, pea mo ʻenau fānaú, kuo tohi ia ʻi he tohi ʻo e fono ʻa e ʻOtuá;"
                },
                {
                    "number": 8,
                    "text": "Neongo ko e tangata ko iá, naʻe ui ʻe he ʻOtuá mo fili, pea mafao atu hono nimá ke taʻofi ʻa e ngaueue ʻa e puha tapu ʻo e ʻOtuá, ʻe tō ia ʻi he ngahau ʻo e maté, ʻo hangē ko e ʻakau ʻoku teʻia ʻaki ʻa e tapa mālohi ʻa e ʻuhilá."
                },
                {
                    "number": 9,
                    "text": "Pea ko kinautolu kotoa pē ʻoku ʻikai ʻiloa kuo tohi ʻa kinautolu ʻi he tohi ʻo e manatú ʻe ʻikai te nau maʻu ha tofiʻa ʻi he ʻaho ko iá, ka ʻe motuhi atu ʻa kinautolu, pea ʻe vaheʻi honau ʻinasi kiate kinautolu ʻi he lotolotonga ʻo e kau taʻetuí, ʻa ia ʻoku ʻi ai ʻa e tangilāulau mo e fengaiʻitaki ʻo e nifo."
                },
                {
                    "number": 10,
                    "text": "ʻOku ʻikai te u leaʻaki ʻa e ngaahi meʻá ni ʻiate au pē; ko ia, ʻo hangē ko e folofola ʻa e ʻEikí, ʻe pehē pē foki ʻa ʻene fakahokó."
                },
                {
                    "number": 11,
                    "text": "Pea ko kinautolu ʻoku kau ki he Lakanga Fakataulaʻeiki Māʻolungá, ʻa ia ʻoku ʻikai ʻiloa kuo tohi honau ngaahi hingoá ʻi he tohi ʻo e fonó, pe kuo ʻilo kuo nau tafoki, pe kuo motuhi atu mei he siasí, kae ʻumaʻā foki ʻa e lakanga fakataulaʻeiki siʻí, pe ko e kāingalotú, ʻe ʻikai te nau maʻu ha tofiʻa ʻi he ʻaho ko iá ʻi he lotolotonga ʻo e kau māʻoniʻoni ʻa e Fungani Māʻolungá;"
                },
                {
                    "number": 12,
                    "text": "Ko ia, ʻe fai kiate kinautolu ʻo hangē ko ia naʻe fai ki he fānau ʻa e taulaʻeikí, ʻo hangē ko ia ʻoku hā kuo tohi ʻi he vahe hono ua mo e veesi hono onongofulu mā taha mo e onongofulu mā ua ʻo e Tohi ʻa ʻĒselá."
                }
            ]
        },
        "/study/scriptures/dc-testament/dc/86": {
            "uri": "/study/scriptures/dc-testament/dc/86",
            "title": "Tokāteline mo e Ngaahi Fuakava 86",
            "data_type": "chapter",
            "chapter_name": "Vahe 86",
            "chapter_summary": [
                "1–7, ʻOku fakahā mai ʻe he ʻEikí hono ʻuhinga ʻo e talanoa fakatātā ʻo e uité mo e teá; 8–11, ʻOkú ne fakamatalaʻi ʻa e ngaahi tāpuaki ʻo e lakanga fakataulaʻeikí, kiate kinautolu ʻoku nau hoko ko e kau ʻea-hoko fakalao ʻo fakatatau ki he kakanó."
            ],
            "verses": [
                {
                    "number": 1,
                    "text": "Ko e moʻoni, ʻoku folofola peheni ʻe he ʻEikí kiate kimoutolu ko ʻeku kau tamaioʻeikí, ʻo kau ki he talanoa fakatātā ʻo e uité mo e teá:"
                },
                {
                    "number": 2,
                    "text": "Vakai, ko e moʻoni ʻoku ou pehē, ko e ngoué ko māmani ia, pea ko e kau ʻaposetoló ʻa e kau tangata naʻe tūtuuʻi ʻa e tengá;"
                },
                {
                    "number": 3,
                    "text": "Pea hili ʻenau tō ʻo mohé, ko e tokotaha fakatanga lahi ki he siasí, ʻa ia ko e hē mei he moʻoní, ko e feʻauakí, ʻio ko Pāpilone, ʻa ia ʻokú ne ngaohi ʻa e ngaahi puleʻanga kotoa pē ke nau inu ʻi heʻene ipú, ʻa ia ʻoku ʻi hono lotó ʻa e filí, ʻio ʻa Sētane, ke pule ai—vakai ʻokú ne tūtuuʻi ʻa e teá; ko ia, ʻoku fakakāsiaʻi ʻe he teá ʻa e uité mo tuli ʻa e siasí ki he feituʻu maomaonganoá."
                },
                {
                    "number": 4,
                    "text": "Kae vakai, ʻi he ngaahi ʻaho fakaʻosí, ʻio ʻi he taimí ni, lolotonga ʻa hono kamata ʻe he ʻEikí ke ʻomai ʻa e folofolá, pea ʻoku tupu hake ʻa e muká pea ʻoku kei litolito—"
                },
                {
                    "number": 5,
                    "text": "Vakai, ko e moʻoni ʻoku ou pehē kiate kimoutolu, ʻoku tangi ʻa e kau ʻāngeló ki he ʻEikí ʻi he ʻaho mo e pō, ʻa ia kuo nau ʻosi teuteu mo tatali ke fekauʻi atu ʻa kinautolu ke tuʻusi hifo ʻa e ngaahi ngoueʻangá;"
                },
                {
                    "number": 6,
                    "text": "Ka naʻe folofola ʻa e ʻEikí kiate kinautolu ʻo pehē, ʻoua ʻe taʻaki ʻa e teá lolotonga ʻoku kei litolito ʻa e muká (he ko e moʻoni ʻoku vaivai hoʻomou tuí), telia naʻa mou fakaʻauha mo e uité foki."
                },
                {
                    "number": 7,
                    "text": "Ko ia, tuku ke tupu fakataha ʻa e uité mo e teá kae ʻoua ke motuʻa lelei ʻa e utu-taʻú; pea te mou tomuʻa tānaki leva ʻa e uité mei he lotolotonga ʻo e teá, pea hili hono tānaki ʻo e uité, vakai pea ʻiloange, kuo ʻosi noʻo haʻinga ʻa e teá, pea ʻoku toe ke tutu ʻa e ngoué."
                },
                {
                    "number": 8,
                    "text": "Ko ia, ʻoku folofola peheni ʻe he ʻEikí kiate kimoutolu, ʻa ia kuo hokohoko atu ai ʻa e lakanga fakataulaʻeikí ʻiate kimoutolu ʻi he hohoko ʻo hoʻomou ngaahi tamaí—"
                },
                {
                    "number": 9,
                    "text": "He ko e kau ʻea-hoko fakalao ʻa kimoutolu ʻo fakatatau ki he kakanó, pea kuo fufuuʻi ʻa kimoutolu mei māmani fakataha mo Kalaisi ʻi he ʻOtuá—"
                },
                {
                    "number": 10,
                    "text": "Ko ia, kuo tolonga ʻa hoʻomou moʻuí mo e lakanga fakataulaʻeikí, pea kuo pau ke tolonga ai pē ʻiate kimoutolu mo homou hakó ʻo aʻu ki he fakafoʻou ʻo e ngaahi meʻa kotoa pē kuo lea ʻaki ʻe he ngutu ʻo e kau palōfita māʻoniʻoni kotoa pē talu mei he kamataʻanga ʻo e māmaní."
                },
                {
                    "number": 11,
                    "text": "Ko ia, ʻoku mou monūʻia ʻo kapau ʻoku mou fai atu ʻi heʻeku angaleleí, ko ha maama ki he kau Senitailé, pea ʻi he lakanga fakataulaʻeikí ni, ko ha fakamoʻui ki hoku kakai ko ʻIsilelí. Kuo folofola ʻaki ia ʻe he ʻEikí. ʻĒmeni."
                }
            ]
        },
        "/study/scriptures/dc-testament/dc/87": {
            "uri": "/study/scriptures/dc-testament/dc/87",
            "title": "Tokāteline mo e Ngaahi Fuakava 87",
            "data_type": "chapter",
            "chapter_name": "Vahe 87",
            "chapter_summary": [
                "1–4, ʻOku tomuʻa fakahā ʻa e tau ʻi he vahaʻa ʻo e ngaahi Siteiti Fakatokelaú mo e ngaahi Siteiti Fakatongá; 5–8, ʻE tō ai ʻa e ngaahi fakatuʻutāmaki lahi ki he kakai kotoa ʻo e māmaní."
            ],
            "verses": [
                {
                    "number": 1,
                    "text": "Ko e moʻoni, ʻoku folofola peheni ʻe he ʻEikí, ʻo kau ki he ngaahi tau ʻoku ofi ke hokó, ʻo kamata ʻi he angatuʻu ʻa Kalolaina Sauté, ʻa ia ʻe faifai pea iku ki he mate mo e mamahi ʻa e kakai tokolahi;"
                },
                {
                    "number": 2,
                    "text": "Pea ʻe hoko ʻa e taimi ʻe lilingi hifo ai ʻa e tau ki he ngaahi puleʻanga kotoa pē, ʻo kamata mei he feituʻú ni."
                },
                {
                    "number": 3,
                    "text": "He vakai, ʻe mavahe atu ʻa e ngaahi Siteiti Fakatongá ke fakafili ki he ngaahi Siteiti Fakatokelaú, pea ʻe ui atu ʻe he ngaahi Siteiti Fakatongá ki ha ngaahi puleʻanga kehe, ʻio ʻa e puleʻanga ko Pilitānia Lahí, ʻa ia ko e hingoa ʻoku ui ʻaki iá, pea te nau ui atu foki ki ha ngaahi puleʻanga kehe, koeʻuhí ke maluʻi ʻa kinautolu mei he ngaahi puleʻanga kehé; pea ʻe toki lilingi atu ʻa e taú ki he ngaahi puleʻanga kotoa pē."
                },
                {
                    "number": 4,
                    "text": "Pea ʻe hoko ʻo pehē, ʻi he hili ʻa e ngaahi ʻaho lahi, ʻe tuʻu hake ʻa e kau pōpulá ki honau ngaahi ʻeikí, ʻa ia ʻe teuʻi mo akoʻi ke tau."
                },
                {
                    "number": 5,
                    "text": "Pea ʻe hoko ʻo pehē foki ko e ngaahi toenga ʻe toe mei he fonuá te nau teuteuʻi kinautolu ki he tau, pea te nau fuʻu ʻita lahi ʻaupito, pea te nau fakamamahiʻi ʻa e kau Senitailé ʻaki ʻa e fakamamahi lahi ʻaupito."
                },
                {
                    "number": 6,
                    "text": "Pea ko ia, ʻe tangi ʻa e kakai ʻo e māmaní koeʻuhi ko e heletā pea mo e lilingi toto; pea ko e meʻa ʻi he hongé, mo e mahaki fakaʻauhá, mo e ngaahi mofuiké, pea mo e mana ʻo e langí, pea mo e ʻuhila mālohi mo ngingilá foki, ʻe ngaohi ai ʻa e kakai ʻo e māmaní ke nau ongoʻi ʻa e houhau, mo e tuputāmaki, mo e toʻukupu tautea ʻo e ʻOtua Māfimafí, kae ʻoua ke fakaʻosi ʻe he fakaʻauha kuo kotofá ʻa e ngaahi puleʻanga kotoa pē;"
                },
                {
                    "number": 7,
                    "text": "Koeʻuhi ke ngata ʻa e ʻalu hake ki he telinga ʻo e ʻEiki ʻo e Sapaotí ʻa e tangi ʻa e kau māʻoniʻoní, pea mo e toto ʻo e kau māʻoniʻoní, mei he kelekelé ke sāuni ki honau ngaahi filí."
                },
                {
                    "number": 8,
                    "text": "Ko ia, mou tuʻu ʻi he ngaahi potu toputapu, pea ʻoua ʻe hiki mei ai kae ʻoua ke hokosia ʻa e ʻaho ʻo e ʻEikí; he vakai, ʻoku haʻu vave ia, ʻoku folofola ʻe he ʻEikí. ʻĒmeni."
                }
            ]
        },
        "/study/scriptures/dc-testament/dc/88": {
            "uri": "/study/scriptures/dc-testament/dc/88",
            "title": "Tokāteline mo e Ngaahi Fuakava 88",
            "data_type": "chapter",
            "chapter_name": "Vahe 88",
            "chapter_summary": [
                "1–5, ʻOku maʻu ʻe he Kāingalotu tui faivelengá ʻa e Fakafiemālié, ʻa ia ko e talaʻofa ʻo e moʻui taʻengatá; 6–13, ʻOku angi mo puleʻi ʻa e ngaahi meʻa kotoa pē ʻe he Maama ʻo Kalaisí; 14–16, ʻOku hoko mai ʻa e Toetuʻú tuʻunga ʻi he Huhuʻí; 17–31, ʻOku hanga ʻe he talangofua ki he fono fakasilesitialé, fakatelesitialé pe fakatilesitialé ʻo teuteuʻi ʻa e tangatá ki he ngaahi puleʻanga mo e nāunau ko iá; 32–35, Ko kinautolu ʻoku nau loto ke nau nofo ʻi he angahalá te nau kei ʻuli ai pē kinautolu; 36–41, ʻOku puleʻi ʻa e ngaahi puleʻanga kotoa pē ʻe he fono; 42–45, Kuo foaki mai ʻe he ʻOtuá ha fono ki he ngaahi meʻa kotoa pē; 46–50, ʻE ʻiloʻi ʻe he tangatá, ʻio, ʻa e ʻOtuá; 51–61, Ko e talanoa fakatātā ʻo e tangata naʻá ne fekauʻi atu ʻene kau tamaioʻeikí ki he ngoué peá ne ʻaʻahi atu kiate kinautolu taki taha; 62–73, ʻUnuʻunu atu ki he ʻEikí, pea te mou mamata ki hono fofongá; 74–80, Fakamāʻoniʻoniʻi ʻa kimoutolu pea mou feakoʻiʻaki ʻa e ngaahi tokāteline ʻo e puleʻangá; 81–85, Ko e tangata kotoa pē kuo lea fakatokanga ki aí ʻoku totonu ke ne lea fakatokanga foki ki hono kaungāʻapí; 86–94, ʻOku hanga ʻe he ngaahi fakaʻilongá, ngaahi fuʻu liliu lahi ʻi he ngaahi ʻelemēnití mo e kau ʻāngeló ʻo teuteu ʻa e hāʻeleʻangá ki he hāʻele mai ʻa e ʻEikí; 95–102, ʻOku hanga ʻe he talupite ʻa e ʻāngeló ʻo ui hake ʻa e kakai maté ʻo fakatatau ki honau fakahokohokó; 103–116, ʻOku fakahā ʻe he talupite ʻa e ʻāngeló ʻa hono fakafoki mai ʻo e ongoongoleleí, ko e hinga ʻa Pāpiloné, mo e tau ʻa e ʻOtua māfimafí; 117–126, Fekumi ki he ʻiló, fokotuʻu ha fale ʻo e ʻOtuá (ko ha temipale), pea fakakofuʻi ʻa kimoutolu ʻaki ʻa e haʻi ʻo e manavaʻofá; 127–141, ʻOku fakahā mai ʻa e fakahokohoko ʻo e Akoʻanga ʻo e Kau Palōfitá, pea kau ai ʻa e ouau ʻo e fufulu ʻo e vaʻé."
            ],
            "verses": [
                {
                    "number": 1,
                    "text": "Ko e moʻoni, ʻoku folofola peheni ʻe he ʻEikí kiate kimoutolu kuo mou fakataha mai ke maʻu hono finangalo ʻo kau kiate kimoutolú:"
                },
                {
                    "number": 2,
                    "text": "Vakai, ʻoku fakahōifua ʻeni ki homou ʻEikí, pea ʻoku fiefia ʻa e kau ʻāngeló ʻiate kimoutolu; kuo aʻu hake ʻa e ngaahi foaki ʻofa ʻo hoʻomou ngaahi lotú ki he telinga ʻo e ʻEiki ʻo e Sapaotí, pea kuo tohi ia ʻi he tohi ʻo e ngaahi hingoa ʻo e kakai kuo fakamāʻoniʻoniʻí, ʻio ʻa kinautolu ʻoku kau ki he maama fakasilesitialé."
                },
                {
                    "number": 3,
                    "text": "Ko ia, ʻoku ou fekau atu ʻeni kiate kimoutolu ha Fakafiemālie ʻe taha, ʻio kiate kimoutolu ko hoku ngaahi kaumeʻa, koeʻuhí ke nofo ia ʻi homou lotó, ʻio ʻa e Laumālie Māʻoniʻoni ʻo e talaʻofá; ʻa ia ko e Fakafiemālie ʻe taha ia naʻá ku talaʻofa ki heʻeku kau ākongá, ʻo hangē ko ia kuo tohi ʻi he fakamoʻoni ʻa Sioné."
                },
                {
                    "number": 4,
                    "text": "Ko e Fakafiemālie ko ʻení ko e talaʻofa ia ʻo e moʻui taʻengata ʻa ia ʻoku ou foaki kiate kimoutolú, ʻio ko e nāunau ʻo e puleʻanga fakasilesitialé;"
                },
                {
                    "number": 5,
                    "text": "ʻA ia ko e nāunau ʻo e siasi ʻo e ʻUluaki Fānaú, ʻio ʻo e ʻOtuá, ko e tokotaha māʻoniʻoni tahá, ʻia Sīsū Kalaisi ko Hono ʻAló—"
                },
                {
                    "number": 6,
                    "text": "Ko ia ia naʻá ne hāʻele hake ki ʻolungá, ʻo hangē foki ko ʻene hāʻele hifo ki lalo ʻi he ngaahi meʻa kotoa pē, ʻa ia ʻokú ne ʻafioʻi ai ʻa e ngaahi meʻa kotoa pē, koeʻuhí ke ne ʻi he meʻa kotoa pē pea nofoʻia ʻi he meʻa kotoa pē, ko e maama ʻo e moʻoní;"
                },
                {
                    "number": 7,
                    "text": "ʻA ia ko e moʻoni ʻoku ulo. Ko e maama ʻeni ʻo Kalaisí. Pea hangē foki ʻokú ne ʻi he laʻaá, pea ko e maama ia ʻo e laʻaá, pea mo e mālohi ʻo ia ʻa ia naʻe ngaohi ʻaki iá."
                },
                {
                    "number": 8,
                    "text": "Pea hangē foki ʻokú ne ʻi he māhiná, pea ko e maama ia ʻo e māhiná, pea mo e mālohi ʻo ia ʻa ia naʻe ngaohi ʻaki iá;"
                },
                {
                    "number": 9,
                    "text": "Pea hangē foki ko e maama ia ʻo e ngaahi fetuʻú, pea mo e mālohi ʻo ia ʻa ia naʻe ngaohi ʻaki iá;"
                },
                {
                    "number": 10,
                    "text": "Pea mo e māmaní foki, pea mo hono mālohi ʻo iá, ʻio ʻa e māmani ʻa ia ʻoku mou tuʻu aí."
                },
                {
                    "number": 11,
                    "text": "Pea ko e maama ʻoku ulo, ʻa ia ʻoku foaki kiate kimoutolu ʻa e māmá, ʻoku tupunga ia ʻiate ia ʻokú ne fakamaama homou matá, ʻa ia ko e maama pē ko ia ʻokú ne fakaake homou ʻatamaí;"
                },
                {
                    "number": 12,
                    "text": "ʻA ia ko e maama ʻoku ʻalu atu mei he ʻao ʻo e ʻOtuá, ke fakafonu ʻa hono fuʻu lahi fau ʻo e ʻataá—"
                },
                {
                    "number": 13,
                    "text": "Ko e maama ʻa ia ʻoku ʻi he ngaahi meʻa kotoa pē, ʻa ia ʻoku foaki ʻa e moʻui ki he ngaahi meʻa kotoa pē, ʻa ia ko e fono ʻoku puleʻi ʻaki ʻa e ngaahi meʻa kotoa pē, ʻio ʻa e mālohi ʻo e ʻOtuá ʻa ia ʻokú ne ʻafio ʻi hono taloní, ʻa ia ʻokú ne lotolotoi ʻi he taʻengatá, ʻa ia ʻokú ne ʻi he lotolotonga ʻo e ngaahi meʻa kotoa pē."
                },
                {
                    "number": 14,
                    "text": "Ko ʻeni, ko e moʻoni ʻoku ou pehē kiate kimoutolu, ʻoku tuʻunga ʻi he huhuʻi kuo teuteu maʻamoutolú ʻa hono fakahoko ʻo e toetuʻu mei he maté."
                },
                {
                    "number": 15,
                    "text": "Pea ko e laumālié mo e sinó ko e moʻoniʻi laumālie ia ʻo e tangatá."
                },
                {
                    "number": 16,
                    "text": "Pea ko e toetuʻu mei he maté ko hono huhuʻi ia ʻo e moʻoniʻi laumālié."
                },
                {
                    "number": 17,
                    "text": "Pea ʻoku hoko ʻa e huhuʻi ʻo e moʻoniʻi laumālié ʻiate ia ʻokú ne foaki moʻui ki he ngaahi meʻa kotoa pē, ʻa ia kuo tuʻutuʻuni ʻi hono finangaló ʻe maʻu ia ʻe he masiva mo e angamalū ʻo e māmaní."
                },
                {
                    "number": 18,
                    "text": "Ko ia, kuo pau ke fakamaʻa ia mei he taʻe-māʻoniʻoni kotoa pē, koeʻuhi ke lava ʻo teuteuʻi ia ki he nāunau fakasilesitialé;"
                },
                {
                    "number": 19,
                    "text": "He ʻo ka hili ʻene fakakakato ʻe ia ʻa e ʻuhinga ʻo hono fakatupú, ʻe fakakalauni ʻaki ia ʻa e nāunau, ʻio, ʻaki ʻa e ʻafio ai ʻa e ʻOtua ko e Tamaí;"
                },
                {
                    "number": 20,
                    "text": "Koeʻuhí ke maʻu ia ʻe he ngaahi sino ʻoku ʻo e puleʻanga fakasilesitialé ʻo taʻengata pea taʻengata; he ko hono ʻuhinga ʻeni naʻe ngaohi mo fakatupu ai iá, pea ko hono ʻuhinga ʻeni ʻoku fakamāʻoniʻoniʻi ai ʻa kinautolú."
                },
                {
                    "number": 21,
                    "text": "Pea ko kinautolu ʻoku ʻikai ke fakamāʻoniʻoniʻi ʻi he fono ʻa ia kuó u ʻoatu kiate kimoutolú, ʻio ko e fono ʻa Kalaisí, kuo pau ke nau maʻu ha puleʻanga kehe, ʻio ko ha puleʻanga fakatelesitiale, pe ko ha puleʻanga fakatilesitiale."
                },
                {
                    "number": 22,
                    "text": "He ko ia ia ʻoku ʻikai te ne lava ʻo tauhi ʻa e fono ʻo ha puleʻanga fakasilesitialé ʻe ʻikai te ne lava ʻo kātakiʻi ha nāunau fakasilesitiale."
                },
                {
                    "number": 23,
                    "text": "Pea ko ia ia ʻoku ʻikai te ne lava ʻo tauhi ʻa e fono ʻo ha puleʻanga fakatelesitialé ʻe ʻikai te ne lava ʻo kātakiʻi ha nāunau fakatelesitiale."
                },
                {
                    "number": 24,
                    "text": "Pea ko ia ia ʻoku ʻikai te ne lava ʻo tauhi ʻa e fono ʻo ha puleʻanga fakatilesitialé ʻe ʻikai te ne lava ʻo kātakiʻi ha nāunau fakatilesitiale; ko ia ʻoku ʻikai te ne feʻunga mo ha puleʻanga ʻo e nāunau. Ko ia kuo pau ke ne kātakiʻi ha puleʻanga ʻa ia ʻoku ʻikai ko e puleʻanga ʻo e nāunau."
                },
                {
                    "number": 25,
                    "text": "Pea ko e tahá, ko e moʻoni ʻoku ou pehē kiate kimoutolu, ʻoku tauhi ʻa e māmaní ki he fono ʻo ha puleʻanga fakasilesitiale, he ʻokú ne fakahoko ʻe ia ʻa e ʻuhinga ʻo hono fakatupú, pea ʻikai maumauʻi ʻa e fonó—"
                },
                {
                    "number": 26,
                    "text": "Ko ia, ʻe fakamāʻoniʻoniʻi ia; ʻio, neongo ʻe mate ia, ka ʻe toe fakaake ia, pea ʻe kātakiʻi ʻe ia ʻa e mālohi ʻe fakaakeʻi ʻaki iá, pea ʻe maʻu ia ʻe he kau māʻoniʻoní."
                },
                {
                    "number": 27,
                    "text": "He neongo te nau mate, ka te nau toe tuʻu hake, ko ha sino fakalaumālie."
                },
                {
                    "number": 28,
                    "text": "Ko kinautolu ʻoku ʻo e laumālie fakasilesitialé te nau maʻu ʻa e sino pē ko ia ʻa ia ko ha sino fakaemāmaní; ʻio ʻe maʻu ʻe kimoutolu foki homou sinó, pea ko homou nāunaú ko e nāunau ia ʻe fakaake ʻaki homou sinó."
                },
                {
                    "number": 29,
                    "text": "Ko kimoutolu ʻoku fakaakeʻi ʻe ha tufakanga ʻo e nāunau fakasilesitialé te mou toki maʻu mei he nāunau ko iá, ʻio ʻa hono kakató."
                },
                {
                    "number": 30,
                    "text": "Pea ko kinautolu ʻoku fakaakeʻi ʻe ha tufakanga ʻo e nāunau fakatelesitialé te nau toki maʻu mei he nāunau ko iá, ʻio ʻa hono kakató."
                },
                {
                    "number": 31,
                    "text": "Pea ko kinautolu foki ʻoku fakaakeʻi ʻe ha tufakanga ʻo e nāunau fakatilesitialé te nau toki maʻu mei he nāunau ko iá, ʻio ʻa hono kakató."
                },
                {
                    "number": 32,
                    "text": "Pea ko kinautolu ʻe toé ʻe fakaakeʻi foki mo kinautolu; ka neongo iá, te nau toe foki pē ki honau nofoʻanga ʻonautolú, ke maʻu ʻa e meʻa ʻoku nau loto ke nau maʻú, koeʻuhí he naʻe ʻikai te nau loto ke fiefia ʻi he meʻa naʻa nau mei lava pē ʻo maʻú."
                },
                {
                    "number": 33,
                    "text": "He ko e hā hano ʻaonga ki ha tangata ʻo kapau ʻoku foaki kiate ia ha meʻaʻofa, pea ʻoku ʻikai te ne tali ʻa e meʻaʻofá? Vakai, ʻoku ʻikai te ne fiefia ʻi he meʻa ʻoku foaki kiate iá, pea ʻoku ʻikai foki te ne fiefia ʻi he tokotaha ʻoku foaki ʻa e meʻaʻofá."
                },
                {
                    "number": 34,
                    "text": "Pea ko e taha, ko e moʻoni ʻoku ou pehē kiate kimoutolu, ko ia ia ʻoku puleʻi ʻe he fonó ʻoku maluʻi foki ia ʻe he fonó pea ʻoku fakahaohaoaʻi mo fakamāʻoniʻoniʻi ʻe ia ia."
                },
                {
                    "number": 35,
                    "text": "Ko ia ia ʻokú ne maumauʻi ha fono, ʻo ʻikai talangofua ki he fonó, ka ʻokú ne feinga ke hoko ko e fono kiate ia pē, ʻo ne loto ke nofo ʻi he fai angahalá, mo ne nofo ʻaupito ʻi he fai angahalá, ʻoku ʻikai lava ke fakamāʻoniʻoniʻi ia ʻe he fonó, pe ko e ʻaloʻofá, pe ko e fakamaau totonú pe ko e fakamāú. Ko ia, kuo pau ke nau kei ʻuli ai pē."
                },
                {
                    "number": 36,
                    "text": "ʻOku tuku ha fono ki he ngaahi puleʻanga kotoa pē;"
                },
                {
                    "number": 37,
                    "text": "Pea ʻoku lahi ʻa e ngaahi puleʻangá; he ʻoku ʻikai ke ʻi ai ha ʻataʻatā ʻa ia ʻoku ʻikai ke taʻe ʻi ai ha puleʻanga; pea ʻoku ʻikai ke ʻi ai ha puleʻanga ʻa ia ʻoku ʻikai ke ʻi ai ha ʻataʻatā, pe ko ha puleʻanga lahi ange pe siʻi ange."
                },
                {
                    "number": 38,
                    "text": "Pea ʻoku tuku ki he puleʻanga kotoa pē ha fono; pea ʻoku ʻi he fono kotoa pē ha ngaahi ngataʻanga mo ha ngaahi tuʻunga foki."
                },
                {
                    "number": 39,
                    "text": "Ko e kakai kotoa pē ʻoku ʻikai nofo maʻu ʻi he ngaahi tuʻunga ko iá, ʻoku ʻikai fakatonuhiaʻi ʻa kinautolu."
                },
                {
                    "number": 40,
                    "text": "He ʻoku fepikitaki ʻa e ʻatamai potó mo e ʻatamai poto; ʻoku tali ʻe he fakakaukau potó ʻa e fakakaukau poto; ʻoku tali ʻe he moʻoní ʻa e moʻoni; ʻoku ʻofa ʻa e angamaʻá ki he angamaʻa; ʻoku pīkitai ʻa e māmá ki he maama; ʻoku ʻofa mamahi ʻa e ʻaloʻofá ki he ʻaloʻofa ʻo ʻekeʻi ʻene meʻa ʻaʻana; ʻoku fai atu ai pē ʻa e fakamaau totonú ʻi hono ʻaluʻangá ʻo ʻekeʻi ʻene meʻa ʻaʻana; ʻoku muʻomuʻa ʻa e fakamāú ʻi he fofonga ʻo ia ʻoku ʻafio ʻi he taloní ʻo ne puleʻi mo fakahoko ʻa e ngaahi meʻa kotoa pē."
                },
                {
                    "number": 41,
                    "text": "ʻOkú ne ʻafioʻi ʻa e ngaahi meʻa kotoa pē, pea ʻoku ʻi hono ʻaó ʻa e ngaahi meʻa kotoa pē, pea ʻoku takatakai ʻiate ia ʻa e ngaahi meʻa kotoa pē; pea ʻoku māʻolunga ia ʻi he ngaahi meʻa kotoa pē, pea ʻokú ne ʻi he ngaahi meʻa kotoa pē mo nofoʻia ʻi he ngaahi meʻa kotoa pē, pea ʻokú ne takatakai ʻi he ngaahi meʻa kotoa pē; pea kuo tupu ʻa e ngaahi meʻa kotoa pē ʻiate ia, pea meiate ia, ʻio ko e ʻOtuá, ʻo taʻengata pea taʻengata."
                },
                {
                    "number": 42,
                    "text": "Pea ko e tahá, ka ko e moʻoni ʻoku ou pehē kiate kimoutolu, kuó ne tuku ha fono ki he ngaahi meʻa kotoa pē, ʻa ia ʻoku nau ngaue ai ʻi honau ngaahi taimí mo honau ngaahi faʻahitaʻú;"
                },
                {
                    "number": 43,
                    "text": "Pea kuo fokotuʻu maʻu honau ngaahi ʻaluʻangá, ʻio ʻa e ngaahi ʻaluʻanga ʻo e ngaahi langí pea mo e māmaní, ʻa ia ʻoku kau ai ʻa e māmaní pea mo hono kotoa ʻo e ngaahi palanité."
                },
                {
                    "number": 44,
                    "text": "Pea ʻoku nau fefakamaamaʻaki ʻiate kinautolu ʻi honau ngaahi taimí mo honau ngaahi faʻahitaʻú, ʻi honau ngaahi minití, ʻi honau ngaahi houá, ʻi honau ngaahi ʻahó, ʻi honau ngaahi uiké, ʻi honau ngaahi māhiná, ʻi honau ngaahi taʻú—ko e taʻu pē taha ʻa e ngaahi meʻá ni kotoa ki he ʻOtuá, ka ʻoku ʻikai ke pehē ki he tangatá."
                },
                {
                    "number": 45,
                    "text": "ʻOku takai ʻa e māmaní ʻi hono ongo kapakaú, pea ʻoku foaki mai ʻe he laʻaá ʻa hono māmá ʻi he ʻahó, pea ʻoku foaki ʻe he māhiná ʻa hono māmá ʻi he poʻulí, pea ʻoku foaki mai foki ʻe he ngaahi fetuʻú ʻa honau māmá lolotonga ʻenau ʻalu takai ʻi honau ngaahi kapakaú ʻi honau nāunaú, ʻi he lotolotonga ʻo e mālohi ʻo e ʻOtuá."
                },
                {
                    "number": 46,
                    "text": "Te u fakatatauʻi ki he hā ʻa e ngaahi puleʻangá ni, koeʻuhí ke mahino kiate kimoutolu?"
                },
                {
                    "number": 47,
                    "text": "Vakai, ko e ngaahi puleʻanga ʻa ʻeni kotoa pē, pea ʻilonga ha tangata kuó ne mamata ki ha taha pe ko e siʻi taha ʻo e ngaahi meʻa ní, kuó ne mamata ki he ʻOtuá ʻoku hāʻele ʻi hono ngeiá mo e māfimafí."
                },
                {
                    "number": 48,
                    "text": "ʻOku ou pehē kiate kimoutolu, kuó ne mamata kiate ia; ka neongo ia, ka naʻe ʻikai ke ʻiloʻi ia ʻa ia naʻá ne haʻu ki hono kakai ʻoʻoná."
                },
                {
                    "number": 49,
                    "text": "ʻOku ulo ʻa e māmá ʻi he fakapoʻulí, pea ʻoku ʻikai ʻiloʻi ia ʻe he fakapoʻulí; ka neongo iá, ʻe hokosia ʻa e ʻaho te mou ʻiloʻi ai ʻa e ʻOtuá foki, kuo fakaake ʻa kimoutolu ʻe ia pea ʻiate ia."
                },
                {
                    "number": 50,
                    "text": "Te mou toki ʻiloʻi kuo mou mamata kiate au, pea ʻoku ou ʻi ai, pea ko e maama moʻoni au ʻoku ʻiate kimoutolú, pea ʻoku mou ʻiate au; ka ne ʻikai pehē ʻe ʻikai te mou lava ʻo tupulaki."
                },
                {
                    "number": 51,
                    "text": "Vakai, te u fakatatauʻi ʻa e ngaahi puleʻangá ni ki ha tangata ʻoku ʻi ai ʻene ngoue, peá ne fekau atu ʻene kau tamaioʻeiki ki he ngoué ke keli ʻi he ngoué."
                },
                {
                    "number": 52,
                    "text": "Pea naʻá ne pehē ki he ʻuluakí: ʻAlu koe ʻo ngāue ʻi he ngoué, pea te u haʻu ʻi he ʻuluaki houá kiate koe, pea te ke mamata ki he fiefia ʻo hoku matá."
                },
                {
                    "number": 53,
                    "text": "Pea naʻá ne pehē ki hono uá: ʻAlu mo koe foki ki he ngoué, pea te u ʻaʻahi kiate koe ʻi he houa hono uá mo e fiefia ʻo hoku matá."
                },
                {
                    "number": 54,
                    "text": "Pea ki hono tolú foki ʻo pehē: Te u ʻaʻahi kiate koe;"
                },
                {
                    "number": 55,
                    "text": "Pea ki hono faá, pea fai pehē atu ʻo aʻu ki hono hongofulu mā uá."
                },
                {
                    "number": 56,
                    "text": "Pea naʻe ʻalu ʻa e ʻeiki ʻo e ngoué ki he ʻuluakí ʻi he ʻuluaki houá, ʻo ne nofo mo ia ʻi hono kotoa ʻo e houa ko iá, pea naʻe fakafiefiaʻi ia ʻaki ʻa e maama ʻo e fofonga ʻo hono ʻeikí."
                },
                {
                    "number": 57,
                    "text": "Pea naʻá ne ʻalu mei he ʻuluakí koeʻuhi ke ne ʻaʻahi foki ki hono uá, pea mo hono tolú, pea mo hono faá, ʻo fai pehē atu ʻo aʻu ki hono hongofulu mā uá."
                },
                {
                    "number": 58,
                    "text": "Pea naʻe pehē ʻenau maʻu kotoa pē ʻa e maama ʻo e fofonga ʻo honau ʻeikí, ko e tangata taki taha ʻi hono houá, mo hono taimí, pea mo hono faʻahitaʻú—"
                },
                {
                    "number": 59,
                    "text": "ʻO kamata ʻi he ʻuluakí, ʻo fai pehē atu ʻo aʻu ki he fakamuimuí, pea mei he fakamuimuí ki he ʻuluakí, pea mei he ʻuluakí ki he fakamuimuí;"
                },
                {
                    "number": 60,
                    "text": "Ko e tangata taki taha ʻi hono hokohoko ʻoʻoná kae ʻoua ke ʻosi hono houá, ʻo fakatatau mo e fekau naʻe fai kiate ia ʻe hono ʻeikí, koeʻuhí ke fakaongoongoleleiʻi ʻa hono ʻeikí ʻiate ia, pea mo ia ʻi hono ʻeikí, koeʻuhi ke fakaongoongoleleiʻi ʻa kinautolu kotoa pē."
                },
                {
                    "number": 61,
                    "text": "Ko ia, te u fakatatau ʻa e ngaahi puleʻangá ni kotoa pē pea mo hono kakai ʻo iá ki he fakatātaá ni—ko e puleʻanga taki taha ʻi hono houá, pea ʻi hono taimí, pea ʻi hono faʻahitaʻú, ʻio ʻo fakatatau pē ki he tuʻutuʻuni kuo fai ʻe he ʻOtuá."
                },
                {
                    "number": 62,
                    "text": "Pea ko e tahá, ko e moʻoni ʻoku ou pehē kiate kimoutolu, ʻe hoku ngaahi kaumeʻa, ʻoku ou tuku ʻa e ngaahi leá ni kiate kimoutolu ke mou fakalaulauloto ki ai ʻi homou lotó, fakataha mo e fekau ko ʻeni, ʻa ia ʻoku ou fai kiate kimoutolú, ke mou ui kiate au lolotonga ʻoku ou kei ofí—"
                },
                {
                    "number": 63,
                    "text": "ʻUnuʻunu mai kiate au pea te u ʻunuʻunu atu kiate kimoutolu; fekumi faivelenga kiate au pea te mou ʻiloʻi au; kole, pea te mou maʻu; tukituki, pea ʻe toʻo ia kiate kimoutolu."
                },
                {
                    "number": 64,
                    "text": "ʻIlonga ha meʻa te mou kole ki he Tamaí ʻi hoku hingoá ʻa ia ʻoku ʻaonga ke mou maʻú, ʻe foaki ia kiate kimoutolu."
                },
                {
                    "number": 65,
                    "text": "Pea kapau te mou kole ha meʻa ʻa ia ʻoku ʻikai ʻaonga ke mou maʻu, ʻe liliu ia ko homou fakamalaʻiaʻi."
                },
                {
                    "number": 66,
                    "text": "Vakai, ko e meʻa ʻoku mou fanongo ki aí ʻoku hangē ko e leʻo ʻo ha tokotaha ʻoku kalanga ʻi he feituʻu maomaonganoá—ʻi he feituʻu maomaonganoá, koeʻuhí he ʻoku ʻikai te mou lava ʻo mamata kiate ia—ʻa hoku leʻó, koeʻuhí ko hoku leʻo ko e Laumālié; ko hoku Laumālié ko e moʻoní; ʻoku tolonga ʻa e moʻoní pea ʻoku ʻikai ke ʻi ai hano ngataʻanga; pea kapau ʻe nofo ia ʻiate kimoutolu ʻe lahi ʻaupito ia."
                },
                {
                    "number": 67,
                    "text": "Pea kapau ʻe hanga taha ʻa homou matá ki hoku nāunaú, ʻe fakafonu ʻa homou sinó kotoa ʻaki ʻa e maama, pea ʻe ʻikai ke ʻiate kimoutolu ha fakapoʻuli; pea ko e sino ko ia ʻa ia ʻoku fonu ʻi he māmá ʻoku ʻiloʻi ʻe ia ʻa e ngaahi meʻa kotoa pē."
                },
                {
                    "number": 68,
                    "text": "Ko ia, fakamāʻoniʻoniʻi ʻa kimoutolu koeʻuhí ke hanga taha ʻa homou ʻatamaí ki he ʻOtuá, pea ʻe hokosia ʻa e ngaahi ʻaho te mou mamata ai kiate ia; koeʻuhi he te ne toʻo ʻa e pūlou ʻo hono fofongá kiate kimoutolu, pea ʻe hoko ia ʻi hono taimi ʻoʻona, pea ʻi heʻene founga ʻaʻana, pea fakatatau ki hono finangalo ʻoʻoná."
                },
                {
                    "number": 69,
                    "text": "Manatuʻi ʻa e talaʻofa lahi mo fakaʻosi ʻa ia kuó u fai kiate kimoutolú; liʻaki hoʻomou ngaahi fakakaukau taʻeʻaongá mo e fuʻu hulu lahi ʻo hoʻomou katá ke mamaʻo meiate kimoutolu."
                },
                {
                    "number": 70,
                    "text": "Mou tatali, mou tatali ʻi he potú ni, pea ui ke fai ha fakataha molumalu, ʻio ʻo kinautolu ʻa ia ko e ʻuluaki kau ngāue ʻi he puleʻanga fakamuimui ní."
                },
                {
                    "number": 71,
                    "text": "Pea tuku ke ui ki he ʻEikí ʻa kinautolu kuo nau lea fakatokanga ki ai ʻi heʻenau ngaahi fonongá, pea nau fakalaulauloto ʻi honau lotó ki he fakatokanga ʻa ia kuo nau maʻú, ʻo kiʻi fuofuoloa siʻi."
                },
                {
                    "number": 72,
                    "text": "Vakai, pea ʻilo ange, te u tokangaʻi hoʻomou ngaahi tākanga sipí, pea fokotuʻu hake ha kaumātuʻa pea fekauʻi atu kiate kinautolu."
                },
                {
                    "number": 73,
                    "text": "Vakai, te u fakavavevaveʻi ʻa ʻeku ngāué ʻi hono taimí."
                },
                {
                    "number": 74,
                    "text": "Pea ʻoku ou fai kiate kimoutolu, ʻa ia ko e ʻuluaki kau ngāue ʻi he puleʻanga fakamuimui ní, ha fekau ke mou kātoa fakataha ʻa kimoutolu, fokotuʻutuʻu ʻa kimoutolu, pea teuteuʻi ʻa kimoutolu, mo fakamāʻoniʻoniʻi ʻa kimoutolu; ʻio, fakamaʻa homou lotó pea fufulu mo homou nimá mo homou vaʻé ʻi hoku ʻaó, koeʻuhí ke u lava ʻo ngaohi ʻa kimoutolu ke mou maʻa;"
                },
                {
                    "number": 75,
                    "text": "Koeʻuhi ke u fakamoʻoniʻi ki hoʻomou Tamaí mo homou ʻOtuá, pea mo hoku ʻOtuá, ʻoku mou maʻa mei he toto ʻo e toʻu tangata fai angahalá ni; koeʻuhí ke u lava ʻo fakahoko ʻa e talaʻofá ni, ʻa e talaʻofa lahi mo fakaʻosi ko ʻení, ʻa ia kuó u fai kiate kimoutolú, ʻo kau ka loto ki ai."
                },
                {
                    "number": 76,
                    "text": "Kae ʻumaʻā, ʻoku ou fai foki kiate kimoutolu ʻa e fekau ke mou fai atu ʻi he lotu mo e ʻaukai ʻo fai atu mei he taimí ni."
                },
                {
                    "number": 77,
                    "text": "Pea ʻoku ou fai kiate kimoutolu ʻa e fekau ke mou feakoʻiʻaki ʻiate kimoutolu ʻa e tokāteline ʻo e puleʻangá."
                },
                {
                    "number": 78,
                    "text": "Ke mou akoʻi faivelenga pea ʻe ʻiate kimoutolu ʻa ʻeku ʻofá, koeʻuhí ke akonekina ʻa kimoutolu ʻo kakato ange ʻi he ngaahi tefitoʻi fakakaukau, ʻi he ngaahi tefitoʻi moʻoni, ʻi he tokāteline, ʻi he fono ʻo e ongoongoleleí, ʻi he ngaahi meʻa kotoa pē ʻoku kau ki he puleʻanga ʻo e ʻOtuá, ʻa ia ʻoku ʻaonga ke mahino kiate kimoutolú;"
                },
                {
                    "number": 79,
                    "text": "ʻO e ngaahi meʻa ʻoku ʻi he langí pea ʻi he māmaní fakatouʻosi, pea ʻi he lalo māmaní; ʻa e ngaahi meʻa kuo ʻi ai, ʻa e ngaahi meʻa ʻoku ʻi ai, ʻa e ngaahi meʻa kuo pau ke vave ʻene hokó; ʻa e ngaahi meʻa ʻoku ʻi homou fonuá, ʻa e ngaahi meʻa ʻoku ʻi muli; ko e ngaahi taú mo e ngaahi faingataʻaʻia ʻo e ngaahi puleʻangá, pea mo e ngaahi tautea ʻoku ʻi he fonuá; pea mo ha ʻilo foki ki he ngaahi fonuá mo e ngaahi puleʻangá—"
                },
                {
                    "number": 80,
                    "text": "Koeʻuhí ke mou mateuteu ʻi he ngaahi meʻa kotoa pē ʻi he taimi te u toe fekauʻi atu ai ʻa kimoutolu ke tauhi faivelenga ki he lakanga kuo ui ʻa kimoutolu ki aí pea mo e ngāue kuó u fili ʻa kimoutolu ki aí."
                },
                {
                    "number": 81,
                    "text": "Vakai, naʻá ku fekauʻi atu ʻa kimoutolú ke fakamoʻoni pea fakatokanga ki he kakaí, pea ʻoku taau mo e tangata kotoa pē kuo fai ki ai ʻa e fakatokangá ke ne fakatokanga ki hono kaungāʻapí foki."
                },
                {
                    "number": 82,
                    "text": "Ko ia, ʻoku tuku ʻa kinautolu taʻe ʻi ai ha ʻuhinga ke tuli tonuhia ai, pea ʻoku ʻi honau ʻulu ʻonautolú ʻa ʻenau ngaahi angahalá."
                },
                {
                    "number": 83,
                    "text": "Ko ia ia ʻokú ne kumi vave kiate aú, te ne ʻiloʻi au, pea ʻe ʻikai liʻaki ia."
                },
                {
                    "number": 84,
                    "text": "Ko ia, ke mou tatali, pea ngāue faivelenga, koeʻuhí ke fakahaohaoaʻi ʻa kimoutolu ʻi hoʻomou ngāue fakafaifekaú ke ʻalu atu ʻi he lotolotonga ʻo e kau Senitailé ko hono fai fakaʻosí, ʻa kinautolu kotoa pē ʻe fakahā honau hingoá ʻe he fofonga ʻo e ʻEikí, ke nonoʻo ʻa e fonó pea fakamaʻu ʻa e fakamoʻoní, pea ke teuteuʻi ʻa e kau māʻoniʻoní ki he houa ʻo e fakamaau ʻa ia ʻe hoko maí;"
                },
                {
                    "number": 85,
                    "text": "Koeʻuhí ke hao ʻa honau laumālié mei he houhau ʻo e ʻOtuá, ʻa e fakaʻauha ʻo e anga-fakalielia ʻa ia ʻoku tatali mai ki he kau angahalá, ʻi he māmani ko ʻení, pea mo e maama ka hoko maí fakatouʻosi. Ko e moʻoni, ʻoku ou pehē kiate kimoutolu, tuku ke fai atu ʻi he ngoue vainé ʻa kinautolu ʻoku ʻikai ko e ʻuluaki kaumātuʻá, kae ʻoua ke ui ʻa kinautolu ʻe he fofonga ʻo e ʻEikí, he ʻoku teʻeki ai ke hokosia honau taimí; ʻoku ʻikai ke maʻa ʻa honau ngaahi kofú mei he toto ʻo e toʻu tangata ko ʻení."
                },
                {
                    "number": 86,
                    "text": "Mou tuʻu maʻu ʻi he tauʻatāina ʻa ia ʻoku fakatauʻatāinaʻi ai ʻa kimoutolú; ʻoua te mou fakaʻefihiaʻi ʻa kimoutolu ʻi he angahalá, kae tuku ke maʻa homou nimá, kae ʻoua ke hāʻele mai ʻa e ʻEikí."
                },
                {
                    "number": 87,
                    "text": "He ʻe ʻikai ke ʻosi ha ngaahi ʻaho lahi mei heni pea ʻe tetetete ʻa e māmaní pea tāsipesipa ʻo hangē ko ha tangata konā; pea ʻe fufuuʻi ʻe he laʻaá ʻa hono matá, pea fakafisi ke tuku mai ha maama; pea ʻe pani toto ʻa e māhiná; pea ʻe hoko ʻo fuʻu ʻita ʻaupito ʻa e ngaahi fetuʻú ʻo fakatō hifo ʻa kinautolu ʻo hangē ko ha fuaʻi fiki ʻoku ngangana mei ha fuʻu fiki."
                },
                {
                    "number": 88,
                    "text": "Pea ka hili hoʻomou fakamoʻoní ʻe hoko mai ʻa e houhau mo e tuputāmaki ki he kakaí."
                },
                {
                    "number": 89,
                    "text": "He ʻo ka hili hoʻomou fakamoʻoní ʻe hoko mai ʻa e fakamoʻoni ʻa e ngaahi mofuike, ʻa ia ʻe fakatupu ai ʻa e ngaahi toʻe ʻi loto ʻiate ia, pea ʻe tō hifo ʻa e kakaí ki he kelekelé pea ʻe ʻikai te nau lava ʻo tuʻu."
                },
                {
                    "number": 90,
                    "text": "Pea ʻe hoko mai foki mo e fakamoʻoni ʻa e leʻo ʻo e ngaahi mana, mo e leʻo ʻo e ngaahi ʻuhila, pea mo e leʻo ʻo e ngaahi afā, pea mo e leʻo ʻo e ngaahi peau ʻo e tahí ʻoku pā mai ʻo laka atu ʻi honau ngaahi ngataʻangá."
                },
                {
                    "number": 91,
                    "text": "Pea ʻe moveuveu ʻa e ngaahi meʻa kotoa pē; pea ko e moʻoni, ʻe vaivai ʻa e loto ʻo e kakaí; koeʻuhi he ʻe hoko mai ʻa e ilifia ki he kakai kotoa pē."
                },
                {
                    "number": 92,
                    "text": "Pea ʻe puna ʻa e kau ʻāngeló ʻi loto langi, ʻo kalanga ʻaki ʻa e leʻo-lahi, pea ifiʻi ʻa e talupite ʻa e ʻOtuá, ʻo pehē: Mou teuteu, mou teuteu, ʻA kimoutolu ʻa e kakai ʻo e māmaní; he kuo hokosia ʻa e fakamaau ʻa hotau ʻOtuá. Vakai pea ʻiloange, ʻoku hāʻele mai ʻa e Tangata Taʻané; mou ʻalu atu ʻo fakafetaulaki kiate ia."
                },
                {
                    "number": 93,
                    "text": "Pea ʻe hā mai leva ʻa e fuʻu fakaʻilonga lahi ʻi he langí, pea ʻe mamata fakataha ki ai ʻa e kakai kotoa pē."
                },
                {
                    "number": 94,
                    "text": "Pea ʻe ifiʻi ʻe ha ʻāngelo ʻe taha ʻa ʻene talupité, ʻo pehē: Ko e siasi lahi ko iá, ʻa ia ko e faʻē ʻa e ngaahi anga-fakalieliá, ʻa ia naʻe ngaohi ʻa e ngaahi puleʻanga kotoa pē ke inu mei he uaine ʻo e tuputāmaki ʻo ʻene feʻauakí, ʻa ia ʻoku fakatangaʻi ʻa e kau māʻoniʻoni ʻa e ʻOtuá, ʻa ia naʻe lilingi honau totó—ʻa ia ʻoku heka ʻi he ngaahi vai lahí, pea ʻi he ngaahi motu ʻo e tahí—vakai, ko ia ʻa e ngaahi tea ʻo e māmaní; kuo noʻo ia ʻi he ngaahi haʻinga; kuo ngaohi ke mālohi ʻa hono ngaahi haʻí, ʻoku ʻikai lava ʻe ha tangata ʻo veteʻi ia; ko ia, kuo teuteu ia ke tutu. Pea te ne ifiʻi ʻa ʻene talupité ʻo fuoloa pea leʻo-lahi foki, pea ʻe fanongo ki ai ʻa e ngaahi puleʻanga kotoa pē."
                },
                {
                    "number": 95,
                    "text": "Pea ʻe ʻi ai ʻa e fakalongolongo ʻi he langí ʻi he vaeua ʻo ha houa; pea ka hili leva iá, ʻe folahi ʻa e puipui ʻo e langí, ʻo hangē ko e folahi ʻo ha takainga pepa hili hono takaiʻi, pea ʻe toʻo ʻa e pūlou mei he fofonga ʻo e ʻEikí;"
                },
                {
                    "number": 96,
                    "text": "Pea ko e kau māʻoniʻoni ʻa ia ʻoku ʻi he māmaní, ʻa ia ʻoku moʻuí, ʻe fakaake pea ʻe toʻo hake ʻa kinautolu ke fakafetaulaki kiate ia."
                },
                {
                    "number": 97,
                    "text": "Pea ko kinautolu kuo mohe ʻi honau ngaahi tanuʻangá te nau ʻalu atu, he ʻe fakaava ʻa honau ngaahi tanuʻangá; pea ʻe toʻo hake mo kinautolu foki ke fakafetaulaki kiate ia ʻi he lotolotonga ʻo e pou ʻo e langí—"
                },
                {
                    "number": 98,
                    "text": "ʻOku ʻa Kalaisi ʻa kinautolu, ko e ngaahi ʻuluaki fuá, ko kinautolu ʻa ia ʻe fuofua ʻalu hifo fakataha mo iá, pea mo kinautolu ʻoku ʻi he māmaní pea ʻi honau ngaahi tanuʻangá, ʻa ia ʻe fuofua toʻo hake ke fakafetaulaki kiate iá; pea ʻe hoko kotoa ʻeni ʻi he leʻo ʻo hono ifiʻi ʻo e talupite ʻa e ʻāngelo ʻa e ʻOtuá."
                },
                {
                    "number": 99,
                    "text": "Pea hili ʻeni, ʻe ifiʻi ʻe ha ʻāngelo ʻe taha, ʻa ia ko e ifi ʻanga uá ia; pea ʻe toki hoko ʻa e huhuʻi ʻo kinautolu ʻa ia ʻoku ʻa Kalaisi ʻi heʻene hāʻele maí; ʻa ia naʻa nau maʻu ha nofoʻanga ʻi he fale fakapōpula ko ia kuo teuteu moʻonautolú, koeʻuhí ke nau tali ʻa e ongoongoleleí, pea fakamāuʻi ʻa kinautolu ʻo fakatatau ki he tangatá ʻi he kakanó."
                },
                {
                    "number": 100,
                    "text": "Pea ko e tahá, ʻe ifiʻi mo ha talupite ʻe taha, ʻa ia ko e talupite hono tolú ia; pea ʻe toki haʻu ʻa e ngaahi laumālie ʻo e kakai ʻa ia ʻe fakamāuʻi, pea ʻiloʻi ʻoku nau halaiá;"
                },
                {
                    "number": 101,
                    "text": "Pea ko hono toe ʻeni ʻo e kakai maté; pea ʻe ʻikai te nau toe moʻui kae ʻoua ke ʻosi ʻa e taʻu ʻe afé, pea ʻe ʻikai te nau toe moʻui, kae ʻoua ke aʻu ki he ngataʻanga ʻo e māmaní."
                },
                {
                    "number": 102,
                    "text": "Pea ʻe ifiʻi ʻa e talupite ʻe taha, ʻa ia ko e talupite hono faá ia, ʻo pehē: ʻOku ʻiloa ʻiate kinautolu ʻe nofo atu ʻo aʻu ki he ʻaho lahi mo fakaʻosi ko iá, ʻio ʻa e ngataʻangá, ʻa kinautolu ʻa ia te nau kei ʻuli ai pē."
                },
                {
                    "number": 103,
                    "text": "Pea ʻe ifi ʻa e talupite ʻe taha, ʻa ia ko e talupite hono nimá ia, ʻa ia ko e ʻāngelo ia hono nimá ʻa ia ʻokú ne foaki ʻa e ongoongolelei taʻengatá—ʻoku puna ʻi he loto langí, ki he ngaahi puleʻanga, ngaahi faʻahinga, ngaahi lea, mo e kakai kotoa pē;"
                },
                {
                    "number": 104,
                    "text": "Pea ko e leʻo ʻeni ʻo ʻene talupité, ʻoku pehē ki he kakai kotoa pē, ʻi he langí pea mo e māmaní fakatouʻosi, pea mo kinautolu ʻoku ʻi lalo māmaní—koeʻuhi he ʻe ongoʻi ia ʻe he telinga kotoa pē, pea ʻe peluki ʻa e tui kotoa pē, pea ʻe vete ʻe he ʻelelo kotoa pē lolotonga ʻenau fanongo ki he leʻo ʻo e talupité, ʻo pehē: Manavahē ki he ʻOtuá, pea ʻoatu ʻa e fakafetaʻi kiate ia ʻoku ʻafio ʻi he taloní, ʻo taʻengata pea taʻengata; he kuo hokosia ʻa e houa ʻo ʻene fakamāú."
                },
                {
                    "number": 105,
                    "text": "Pea ko e tahá, ʻe ifiʻi ʻe ha ʻāngelo ʻe taha ʻa ʻene talupité, ʻa ia ko e ʻāngelo hono onó ia, ʻo pehē: Kuo hinga ia ʻa ia naʻá ne ngaohi ʻa e ngaahi puleʻanga kotoa pē ke nau inu mei he uaine ʻo e tuputāmaki ʻo ʻene feʻauakí; kuó ne hinga, kuo hinga!"
                },
                {
                    "number": 106,
                    "text": "Pea ko e tahá, ʻe toe ifiʻi ʻe ha ʻāngelo ʻe taha ʻa ʻene talupité, ʻa ia ko e ʻāngelo hono fitú ia, ʻo pehē: Kuo ʻosi; kuo ʻosi! Kuo ikuna ʻe he Lami ʻa e ʻOtuá mo malamalaki toko taha pē ʻa e tataʻoʻanga uainé, ʻio, ʻa e tataʻoʻanga ʻo hono kakaha ʻo e houhau ʻo e ʻOtua Māfimafí."
                },
                {
                    "number": 107,
                    "text": "Pea ʻe toki fakakalauni ʻa e kau ʻāngeló ʻaki ʻa e nāunau ʻo hono māfimafí, pea ʻe fakafonu ʻa e kau māʻoniʻoní ʻaki hono nāunaú, ʻo nau maʻu honau tofiʻá pea ʻe ngaohi ke nau tatau mo ia."
                },
                {
                    "number": 108,
                    "text": "Pea ʻe toe ifiʻi leva ʻe he ʻuluaki ʻāngeló ʻa ʻene talupité ʻi he telinga ʻo e kakai moʻui kotoa pē, ʻo fakahā ʻa e ngaahi ngāue fufū ʻa e tangatá, mo e ngaahi ngāue māfimafi ʻa e ʻOtuá ʻi he ʻuluaki taʻu ʻe taha afé."
                },
                {
                    "number": 109,
                    "text": "Pea ʻe ifiʻi leva ʻe he ʻāngelo hono uá ʻa ʻene talupité, ʻo fakahā ʻa e ngaahi ngāue fufū ʻa e tangatá, mo e ngaahi fakakaukau, mo e ngaahi holi ʻa honau lotó, pea mo e ngaahi ngāue māfimafi ʻa e ʻOtuá ʻi he afeʻi taʻu hono uá—"
                },
                {
                    "number": 110,
                    "text": "Pea ʻe fai pehē atu, kae ʻoua ke ifiʻi ʻe he ʻāngelo hono fitú ʻa ʻene talupité; pea te ne tuʻu atu ʻi he fonuá pea ʻi he tahí, pea fuakava ʻi he huafa ʻo ia ʻoku ʻafio ʻi he taloní, ʻe ʻikai ke toe ʻi ai ha lau taimi; pea ʻe haʻi ʻa Sētane, ʻa e ngata motuʻa ko iá, ʻa ia ʻoku ui ko e tēvoló, pea ʻe ʻikai vete ange ia ʻo feʻunga mo e taʻu ʻe taha afe."
                },
                {
                    "number": 111,
                    "text": "Pea ʻe toki vete ange ia ʻo kiʻi fuofuoloa siʻi, koeʻuhí ke ne tānaki fakataha mai ʻa ʻene ngaahi kau taú."
                },
                {
                    "number": 112,
                    "text": "Pea ko Maikeli, ko e ʻāngelo hono fitú, ʻio ʻa e ʻāngelo pulé, te ne tānaki fakataha ʻa ʻene ngaahi kau taú, ʻio ʻa e ngaahi kau tau ʻo e langí."
                },
                {
                    "number": 113,
                    "text": "Pea ʻe tānaki fakataha ʻe he tēvoló ʻa ʻene ngaahi kau taú; ʻio ʻa e ngaahi kau tau ʻo helí, pea te ne ʻalu hake ke tauʻi ʻa Maikeli mo ʻene ngaahi kau taú."
                },
                {
                    "number": 114,
                    "text": "Pea ʻe toki hoko leva ʻa e tau ʻo e ʻOtua lahí; pea ʻe kapusi atu ʻa e tēvoló mo ʻene ngaahi kau taú ki honau nofoʻanga ʻonautolú, ke ʻoua naʻa nau toe maʻu ha mālohi ʻe taha ki he kau māʻoniʻoní."
                },
                {
                    "number": 115,
                    "text": "Koeʻuhí he ʻe fai ʻe Maikeli ʻa ʻenau ngaahi feinga taú, pea te ne ikunaʻi ia ʻa ia ʻokú ne feinga ke maʻu ʻa e taloni ʻo ia ʻoku ʻafio ʻi he taloní, ʻio ʻa e Lamí."
                },
                {
                    "number": 116,
                    "text": "Ko e nāunau ʻeni ʻo e ʻOtuá pea mo kinautolu kuo fakamāʻoniʻoniʻí; pea ʻe ʻikai te nau toe mamata ki he maté."
                },
                {
                    "number": 117,
                    "text": "Ko ia, ko e moʻoni ʻoku ou pehē kiate kimoutolu, ʻa hoku ngaahi kaumeʻa, ui hoʻomou fakataha molumalú, ʻo hangē ko ʻeku fekau kiate kimoutolú."
                },
                {
                    "number": 118,
                    "text": "Pea koeʻuhi ʻoku ʻikai ke maʻu ʻe he kakai kotoa pē ʻa e tuí, mou fekumi faivelenga pea feakoʻiʻaki ʻiate kimoutolu ʻa e ngaahi lea ʻo e potó; ʻio, mou fekumi mei he ngaahi tohi lelei tahá ʻa e ngaahi lea ʻo e potó; mou fekumi ki he ʻiló, ʻio, ʻi he ako pea ʻi he tui foki."
                },
                {
                    "number": 119,
                    "text": "Fokotuʻutuʻu ʻa kimoutolu; teuteu ʻa e meʻa ʻaonga kotoa pē; pea fokotuʻu ha fale, ʻio ko ha fale ʻo e lotu, ko ha fale ʻo e ʻaukai, ko ha fale ʻo e tui, ko ha fale ʻo e ako, ko ha fale ʻo e nāunau, ko ha fale ʻo e maau, ko ha fale ʻo e ʻOtuá;"
                },
                {
                    "number": 120,
                    "text": "Koeʻuhí ke fai hoʻomou ngaahi hū maí ʻi he huafa ʻo e ʻEikí; koeʻuhí ke fai hoʻomou ngaahi hū ki tuʻá ʻi he huafa ʻo e ʻEikí; koeʻuhí ke fai hoʻomou ngaahi fetapa kotoa pē ʻi he huafa ʻo e ʻEikí, ʻaki ʻa e ngaahi nima kuo hiki hake ki he Fungani Māʻolungá."
                },
                {
                    "number": 121,
                    "text": "Ko ia, tuku hoʻomou ngaahi lea fakavaʻivaʻinga kotoa pē, mo e kata kotoa pē, mo hoʻomou ngaahi holi kovi kotoa pē, pea mo hoʻomou loto-hīkisia mo e fakakaukau laulaunoa kotoa pē, pea mei hoʻomou ngaahi fai angahala kotoa pē."
                },
                {
                    "number": 122,
                    "text": "Mou fili ʻiate kimoutolu ha faiako, pea ʻoua ʻe tuku ke lea fakataha kotoa; kae tuku ke lea pē ha toko taha, pea tuku ke fanongo kotoa pē ki heʻene ngaahi leá, koeʻuhí ka ʻosi lea kotoa ke fakamāmaʻi kotoa pē, pea ke maʻu ʻe he tangata kotoa pē ʻa e faingamālie tatau."
                },
                {
                    "number": 123,
                    "text": "Mou vakai ke mou feʻofaʻaki ʻiate kimoutolu; tuku ʻa e mānumanú; ako ke fefoakiʻaki ʻiate kimoutolu ʻo fakatatau ki he ngaahi meʻa ʻoku fie maʻu ʻe he ongoongoleleí;"
                },
                {
                    "number": 124,
                    "text": "Tuku ʻa e nofo noá; tuku ʻa e taʻemaʻá; tuku ʻa e fefakaangaʻaki ʻiate kimoutolú; tuku ʻa e mohe ʻo fuoloa ange ʻi he taimi ʻoku ʻaongá; mou ʻalu ʻo mohe ʻi he teʻeki ai ke fuoloa ʻa e poʻulí, koeʻuhí ke ʻoua naʻa mou helaʻia; ʻā hengihengi hake koeʻuhi ke longomoʻui ʻa homou sinó mo e ʻatamaí."
                },
                {
                    "number": 125,
                    "text": "Pea sinoemeʻa ke mou fakakofuʻi ʻa kimoutolu ʻaki ʻa e haʻi ʻo e manavaʻofá, ʻo hangē ko e pulupulu, ʻa ia ko e haʻi ʻo e haohaoá mo e melinó."
                },
                {
                    "number": 126,
                    "text": "Lotu maʻu ai pē ke ʻoua naʻa mou vaivai kae ʻoua ke u haʻu. Vakai, pea ʻiloange, te u haʻu vave, ʻo maʻu ʻa kimoutolu kiate au. ʻĒmeni."
                },
                {
                    "number": 127,
                    "text": "Pea ko e tahá, ko e anga ʻo e fale kuo teuteu ki he kau palesiteni ʻo e akoʻanga ʻo e kau palōfitá, ʻa ia kuo fokotuʻu ke akoʻi ai ʻa kinautolu ʻi he ngaahi meʻa kotoa pē ʻoku ʻaonga kiate kinautolú, ʻio ki he kau ʻōfisa kotoa pē ʻo e siasi, pe ko hono ʻai ʻe tahá, ko kinautolu kuo ui ki he ngāue fakafaifekau ʻi he siasí, ʻo kamata mei he kau taulaʻeiki lahí, ʻo aʻu hifo ki he kau tīkoní—"
                },
                {
                    "number": 128,
                    "text": "Pea ʻe hoko ʻeni ko e founga ʻo e fale ʻo e kau palesiteni ʻo e akoʻangá: Ko ia ia kuo fili ke hoko ko e palesitení, pe faiakó, ʻe hā ia ʻokú ne tuʻu ʻi hono tuʻungá, ʻi he fale ʻe teuteu moʻoná."
                },
                {
                    "number": 129,
                    "text": "Ko ia, te ne muʻomuʻa ki he fale ʻo e ʻOtuá, ʻi ha potu ʻe lava ʻa e fakatahaʻanga ʻi he falé ʻo fanongo tokanga mo lelei ai ki heʻene ngaahi leá, ʻo ʻikai ʻi he lea leʻo-lahi."
                },
                {
                    "number": 130,
                    "text": "Pea ʻo ka ne ka hū ki he fale ʻo e ʻOtuá, he ʻoku totonu ke ne muʻomuʻa ki he falé—vakai, ʻoku fakaʻofoʻofa ʻeni, koeʻuhí ke ne hoko ko ha faʻifaʻitakiʻanga—"
                },
                {
                    "number": 131,
                    "text": "Tuku ke ne fakahā ʻe ia ia ʻi he lotu ʻo tūʻulutui ʻi he ʻao ʻo e ʻOtuá, ko e fakaʻilonga pe fakamanatu ʻo e fuakava taʻengatá."
                },
                {
                    "number": 132,
                    "text": "Pea ʻo ka hū mai ha taha ʻi mui ʻiate ia, tuku ke tuʻu hake ʻa e faiakó, mo e ongo nima kuo hiki hake ki he langí, ʻio, ʻo hangatonu ki ʻolunga, pea fetapa atu ki hono tokouá pe kāingá ʻaki ʻa e ngaahi lea ko ʻení:"
                },
                {
                    "number": 133,
                    "text": "Ko e tokoua koe pe ko e kāinga? ʻOku ou fakaʻapaʻapa kiate koe ʻi he huafa ʻo e ʻEiki ko Sīsū Kalaisí, ko e fakaʻilonga pe fakamanatu ʻo e fuakava taʻengatá, ʻa ia ko e fuakava ʻoku ou tali ai koe ki he feohi fakakāingá, ʻi he loto fakapapau ʻoku tuʻu maʻu, taʻe-faʻa-ueʻi, pea ʻikai feliliuaki, ke hoko ko ho kaumeʻa mo e tokoua ʻi he ʻaloʻofa ʻa e ʻOtuá ʻi he ngaahi haʻi ʻo e ʻofá, ke ʻaʻeva ʻo taʻehalaia ʻi he ngaahi fekau kotoa pē ʻa e ʻOtuá, ʻi he fakafetaʻi, ʻo taʻengata pea taʻengata. ʻĒmeni."
                },
                {
                    "number": 134,
                    "text": "Pea ko ia ia ʻe ʻiloʻi ʻokú ne taʻefeʻungá ke fai kiate ia ʻa e fetapa ko ʻení ʻe ʻikai te ne maʻu ha potu fakataha mo kimoutolu; koeʻuhí he ʻe ʻikai te mou tuku ke ʻuliʻi ʻe ia ʻa hoku falé."
                },
                {
                    "number": 135,
                    "text": "Pea ko ia ia ʻe hū mai peá ne faivelenga ʻi hoku ʻaó, pea ko ha tokoua ia, pea kapau ko e kāinga ʻa kinautolu, ke nau fetapa atu ki he palesitení pe faiakó ʻaki ʻa e nima kuo hiki hake ki he langí, ʻaki ʻa e lotu mo e fuakava pē ko iá, pe ʻaki ʻenau lea ʻo pehē, ʻĒmeni, ko e fakaʻilonga ʻo ia."
                },
                {
                    "number": 136,
                    "text": "Vakai, ko e moʻoni, ʻoku ou pehē kiate kimoutolu, ko e faʻifaʻitakiʻanga ʻeni kiate kimoutolu ke hoko ko e lea fetapa ke fefaiʻaki ʻiate kimoutolu ʻi he fale ʻo e ʻOtuá, ʻi he akoʻanga ʻo e kau palōfitá."
                },
                {
                    "number": 137,
                    "text": "Pea ʻoku ui ʻa kimoutolu ke fai ʻeni ʻi he lotu mo e fakafetaʻi, ʻo hangē ko hono fakaleaʻi ʻa kimoutolu ʻe he Laumālié ʻi he meʻa kotoa pē te mou fai ʻi he fale ʻo e ʻEikí, ʻi he akoʻanga ʻo e kau palōfitá, koeʻuhi ke hoko ia ko e potu toputapu, ko ha nofoʻanga ʻo e Laumālie Māʻoniʻoní ke fakamāmaʻi ʻa kimoutolu."
                },
                {
                    "number": 138,
                    "text": "Pea ʻe ʻikai te mou tali ha taha ki homou lotolotongá ʻi he akoʻangá ni tuku kehe pē ʻo kapau ʻokú ne maʻa mei he toto ʻo e toʻu tangatá ni;"
                },
                {
                    "number": 139,
                    "text": "Pea ʻe tali ia ʻaki ʻa e ouau ʻo e fufulu ʻo e vaʻé, he ko e meʻa ʻeni naʻe fokotuʻu ki ai ʻa e ouau ʻo e fufulu ʻo e vaʻé."
                },
                {
                    "number": 140,
                    "text": "Pea ko e tahá, ʻoku totonu ke fai ʻa e ouau ʻo e fufulu ʻo e vaʻé ʻe he palesitení, pe ko e kaumātuʻa pule ʻo e siasí."
                },
                {
                    "number": 141,
                    "text": "Kuo pau ke kamata ʻaki ia ʻa e lotu; pea ka hili ʻa e kai ʻo e maá mo inu ʻa e uainé, kuo pau ke ne nonoʻo hono kofú ʻo fakatatau ki he sīpinga ʻoku fakahā ʻi he vahe hono hongofulu mā tolu ʻo e fakamoʻoni ʻa Sione ʻo kau kiate aú. ʻĒmeni."
                }
            ]
        },
        "/study/scriptures/dc-testament/dc/89": {
            "uri": "/study/scriptures/dc-testament/dc/89",
            "title": "Tokāteline mo e Ngaahi Fuakava 89",
            "data_type": "chapter",
            "chapter_name": "Vahe 89",
            "chapter_summary": [
                "1–9, Ko hono fakamatalaʻi ʻo e anga hono fakaʻaongaʻi ʻo e uainé, ngaahi inu mālohí, tapaká, mo e ngaahi inu velá; 10–17, ʻOku tuʻutuʻuni ʻa e ngaahi ʻakau īkí, fuaʻi ʻakaú, kakanoʻi manú, mo e kēlení ke ngāue ʻaki ʻe he tangatá mo e fanga manú; 18–21, ʻOku hanga ʻe he talangofua ki he fono ʻo e ongoongoleleí, kau ai ʻa e Lea ʻo e Potó, ʻo ʻomi ʻa e ngaahi tāpuaki fakatuʻasino mo fakalaumālie."
            ],
            "verses": [
                {
                    "number": 1,
                    "text": "Ko ha Lea ʻo e Poto, ke ʻaonga ki he fakataha ʻo e kau taulaʻeiki lahi, kuo fakataha ʻi Ketilani, pea mo e siasí, kae ʻumaʻā foki mo e kāingalotu ʻi Saioné—"
                },
                {
                    "number": 2,
                    "text": "Ke ʻoatu ko e pōpoaki ʻofa; kae ʻikai ʻi he fekau pe kouna fakamālohi, ka ʻi he fakahā pea mo e lea ʻo e poto, ʻo fakahā atu ʻa e founga mo e finangalo ʻo e ʻOtuá ʻi hono fakahaofi fakasino ʻo e kau māʻoniʻoni kotoa pē ʻi he ngaahi ʻaho fakaʻosí—"
                },
                {
                    "number": 3,
                    "text": "ʻOku foaki ia ko ha tefitoʻi moʻoni mo hano talaʻofa, ʻa ia ʻoku fakafeʻunga ki he ivi ʻo e vaivaí pea mo kinautolu ʻoku vaivai taha ʻi he kāingalotú kotoa pē, ʻa ia ʻoku faʻa ui pe lava ke ui ko e kau māʻoniʻoní."
                },
                {
                    "number": 4,
                    "text": "Vakai, ko e moʻoni, ʻoku folofola peheni ʻe he ʻEikí kiate kimoutolu: Ko e meʻa ʻi he ngaahi kovi mo e ngaahi filioʻi ʻoku ʻi ai pea ʻe ʻi ai ʻi he loto ʻo ha kau tangata kākā ʻi he ngaahi ʻaho fakaʻosí, ko ia kuó u fakatokanga ai kiate kimoutolu, peá u tomuʻa fakatokanga kiate kimoutolu, ʻi heʻeku foaki kiate kimoutolu ʻa e lea ʻo e poto ko ʻeni ʻi he fakahā—"
                },
                {
                    "number": 5,
                    "text": "ʻA ia kapau ʻe inu uaine pe ha inu mālohi ʻe ha taha ʻiate kimoutolu, vakai ʻoku ʻikai ke lelei pe taau ia ʻi he ʻao ʻo hoʻomou Tamaí, kae ngata pē ʻi hoʻomou fakataha ke ʻoatu hoʻomou ngaahi sākalamēnití ʻi hono ʻao."
                },
                {
                    "number": 6,
                    "text": "Pea, vakai, ʻoku totonu ko e uaine ʻeni, ʻio, ko e uaine maʻa ʻo e kālepi ʻo e vaine, ʻa ia ko hoʻomou ngaohi ʻe kimoutolu pē."
                },
                {
                    "number": 7,
                    "text": "Pea, ko e tahá, ʻoku ʻikai maʻá e keté ʻa e ngaahi inu mālohí, ka ke fufulu ʻaki homou sinó."
                },
                {
                    "number": 8,
                    "text": "Pea ko e tahá, ʻoku ʻikai maʻá e sinó ʻa e tapaká, pe ki he keté, pea ʻoku ʻikai lelei ia ki he tangatá, ka ko e ʻakau faitoʻo ia ki he ngaahi mamulu mo e fanga pulu mahamahaki kotoa pē, ke ngāue ʻaki ʻi he anga-fakapotopoto mo e poto."
                },
                {
                    "number": 9,
                    "text": "Pea ko e tahá, ʻoku ʻikai maʻá e sinó pe keté ʻa e ngaahi inu velá."
                },
                {
                    "number": 10,
                    "text": "Pea ko e tahá, ko e moʻoni ʻoku ou pehē kiate kimoutolu, kuo tuʻutuʻuni ʻe he ʻOtuá ʻa e ngaahi ʻakau iiki kotoa pē ʻoku fakamoʻuí ke ʻaonga ki he sinó mo e natula ʻo e tangatá pea mo hono ngāueʻakí—"
                },
                {
                    "number": 11,
                    "text": "Ko e ʻakau iiki kotoa pē ʻi hono faʻahitaʻu totonú, pea ko e fuaʻi ʻakau kotoa pē ʻi hono toʻu kai ʻoʻona; pea ko e ngaahi meʻá ni kotoa pē ke ngāue ʻaki ʻi he anga-fakapotopoto mo e fakafetaʻi."
                },
                {
                    "number": 12,
                    "text": "ʻIo ko au ko e ʻEikí, kuó u tuʻutuʻuni ʻa e kakano ʻo e fanga manú mo e fanga manupuna ʻo e ʻataá ke fakaʻaongaʻi ʻe he tangatá ʻi he fakafetaʻi; ka ʻoku totonu ke ngāue fakasiʻisiʻi ʻaki ia;"
                },
                {
                    "number": 13,
                    "text": "Pea ʻoku fakafiemālie kiate au ke ʻoua naʻa ngāue ʻaki ia, kae ngata pē ʻi he ngaahi taimi ʻo e faʻahitaʻu momokó, pe ko e momokó, pe hongé."
                },
                {
                    "number": 14,
                    "text": "Kuo tuʻutuʻuni ʻa e kēleni kotoa pē ke fakaʻaongaʻi ʻe he tangatá pea mo e fanga manú, ke hoko ia ko e falalaʻanga ʻo e moʻuí, ʻo ʻikai ki he tangatá pē ka ki he fanga manu ʻo e vaó, mo e fanga manupuna ʻo e langí, pea mo e fanga manu kaivao kotoa pē ʻoku lele pe totolo ʻi he funga kelekelé;"
                },
                {
                    "number": 15,
                    "text": "Pea kuo ngaohi ʻa e ngaahi meʻá ni ʻe he ʻOtuá ke fakaʻaongaʻi ʻe he tangatá ʻi he ngaahi taimi pē ʻo e honge pea mo e fuʻu fiekaia lahi ʻaupito."
                },
                {
                    "number": 16,
                    "text": "ʻOku lelei ʻa e kēleni kotoa pē ki he meʻakai ʻa e tangatá; kae ʻumaʻā foki ʻa e fua ʻo e vainé; ʻa e meʻa ko ia ʻoku tupu ai ha fuá, neongo pe ʻoku ʻi he kelekelé pe ʻi ʻolunga ʻi he kelekelé—"
                },
                {
                    "number": 17,
                    "text": "Ka neongo iá, ka ko e uite ki he tangatá, mo e koane ki he pulú, mo e ʻoté ki he hōsí, mo e laí ki he fanga manupuná mo e fanga puaká, pea mo e fanga manu kotoa pē ʻo e fonuá, pea ko e paʻalé ki he fanga manu ʻaonga kotoa pē, mo e ngaahi inu vaivaí, ʻo hangē foki ko e ngaahi kēleni kehé."
                },
                {
                    "number": 18,
                    "text": "Pea ko e kāingalotu kotoa pē ʻoku nau manatu ke tauhi mo fai ki he ngaahi tala ní, ʻo ʻaʻeva ʻi he talangofua ki he ngaahi fekaú, te nau maʻu ʻa e moʻui lelei ki honau pitó mo e uho ki honau ngaahi huí;"
                },
                {
                    "number": 19,
                    "text": "Pea te nau maʻu ʻa e potó mo e ngaahi fuʻu koloa mahuʻinga ʻo e ʻiló, ʻio ʻa e ngaahi koloa mahuʻinga fufū;"
                },
                {
                    "number": 20,
                    "text": "Pea te nau lele kae ʻikai ongosia, pea ʻalu ʻo ʻikai pongia."
                },
                {
                    "number": 21,
                    "text": "Pea ko au, ko e ʻEikí, ʻoku ou fai ha talaʻofa kiate kinautolu, ʻe laka ʻa e ʻāngelo fakaʻauhá ʻiate kinautolu ʻo ʻikai tāmateʻi ʻa kinautolu, ʻo hangē ko e fānau ʻa ʻIsilelí. ʻĒmeni."
                }
            ]
        },
        "/study/scriptures/dc-testament/dc/90": {
            "uri": "/study/scriptures/dc-testament/dc/90",
            "title": "Tokāteline mo e Ngaahi Fuakava 90",
            "data_type": "chapter",
            "chapter_name": "Vahe 90",
            "chapter_summary": [
                "1–5, ʻOku foaki mai ʻa e ngaahi kī ʻo e puleʻangá kia Siosefa Sāmita pea fou atu ʻiate ia ki he Siasí; 6–7, ʻOku totonu ke kau ʻa Sitenei Likitoni mo Feletiliki G. Uiliamisi ʻi he Kau Palesiteni ʻUluakí; 8–11, Kuo pau ke malanga ʻaki ʻa e ongoongoleleí ki he ngaahi puleʻanga ʻo ʻIsilelí, ki he kau Senitailé, pea ki he kau Siú, ʻo fanongo ʻa e tangata taki taha ʻi heʻene lea ʻaʻaná, 12–18, Kuo pau ke hanga ʻe Siosefa Sāmita mo hono ongo tokoní ʻo fakamaau ʻa e Siasí; 19–37, ʻOku faleʻi ʻe he ʻEikí ha niʻihi fakafoʻituitui kehekehe ke nau ʻaʻeva angatonu pea ngāue ʻi hono puleʻangá."
            ],
            "verses": [
                {
                    "number": 1,
                    "text": "ʻOku folofola peheni ʻe he ʻEikí, ko e moʻoni, ko e moʻoni, ʻoku ou pehē kiate koe ʻe hoku foha, kuo fakamolemoleʻi ʻa hoʻo ngaahi angahalá kiate koe, ʻo fakatatau ki hoʻo kolé, he kuo aʻu hake ki hoku telingá ʻa hoʻo ngaahi lotú mo e ngaahi lotu ʻa ho kāingá."
                },
                {
                    "number": 2,
                    "text": "Ko ia, ʻokú ke monūʻia ʻo fai atu mei heni, ʻa ia ʻokú ke maʻu ʻa e ngaahi kī ʻo e puleʻangá kuo foaki kiate koé; ʻa ia ko e puleʻanga ʻoku toe ʻomi ko hono fai fakaʻosí."
                },
                {
                    "number": 3,
                    "text": "Ko e moʻoni ʻoku ou pehē kiate koe, ʻe ʻikai ai pē ke ʻave ʻa e ngaahi kī ʻo e puleʻangá ni meiate koe, lolotonga hoʻo kei ʻi he māmaní, pe ʻi he maama ka hoko maí;"
                },
                {
                    "number": 4,
                    "text": "Ka neongo iá, ʻe fou ʻiate koe ʻa hono foaki ʻo e ngaahi fakahā mei he ʻOtuá ki ha taha kehe, ʻio, ki he siasí."
                },
                {
                    "number": 5,
                    "text": "Pea ko kinautolu kotoa pē ʻe maʻu ʻa e ngaahi mafai ʻo e ngaahi folofola ʻa e ʻOtuá, tuku ke nau tokanga pe ʻe fēfeeʻi ʻenau maʻu iá, telia naʻa lau ia ko e meʻa maʻamaʻa, pea ʻomi ʻa kinautolu ki he fakamalaʻia, pea nau tūkia mo hinga ʻo ka tō mai ʻa e ngaahi afaá, pea tō mai mo e ngaahi matangí, pea tō mo e ngaahi ʻuhá, ʻo ʻoho mālohi ki honau falé."
                },
                {
                    "number": 6,
                    "text": "Pea ko e tahá, ko e moʻoni ʻoku ou pehē ki ho kāinga, ko Sitenei Likitoní mo Feletiliki G. Uiliamisí, ʻoku fakamolemoleʻi foki kiate kinaua ʻa ʻena ngaahi angahalá, pea ʻoku lau ʻa kinaua ʻokú na tuʻunga tatau mo koe ʻi he maʻu ʻo e ngaahi kī ʻo e puleʻanga fakaʻosi ko ʻení;"
                },
                {
                    "number": 7,
                    "text": "Pea hangē foki ko e ʻi hoʻo pulé ʻa e ngaahi kī ʻo e akoʻanga ʻo e kau palōfitá, ʻa ia kuó u fekau ke fokotuʻú;"
                },
                {
                    "number": 8,
                    "text": "Koeʻuhi ke lava ai ʻo fakahaohaoaʻi ʻa kinaua ʻi heʻena ngāue fakafaifekaú ke fakamoʻui ʻa Saione, pea mo e ngaahi puleʻanga ʻo ʻIsilelí, pea mo e kau Senitailé, ʻa kinautolu kotoa pē ʻe tuí;"
                },
                {
                    "number": 9,
                    "text": "Koeʻuhi ke nau maʻu ʻi hoʻomou pulé ʻa e folofolá, pea ke ʻalu atu ʻi heʻenau pulé ʻa e folofolá ki he ngaahi ngataʻanga ʻo e māmaní, ʻo fuofua fai ki he kau Senitailé, pea vakai pea ʻilo ange, te nau toki afe ki he kau Siú."
                },
                {
                    "number": 10,
                    "text": "Pea ʻe toki hokosia ʻa e ʻaho ʻa ia ʻe fakahā ai ʻa e toʻukupu ʻo e ʻEikí ʻi he mālohi ʻi hono fakalotoʻi ʻo e ngaahi puleʻangá, ʻa e ngaahi puleʻanga hītení, ʻa e fale ʻo Siosefá, ki he ongoongolelei ʻo honau fakamoʻuí."
                },
                {
                    "number": 11,
                    "text": "He ʻe hoko ʻo pehē ʻi he ʻaho ko iá, ʻe fanongo ʻa e tangata kotoa pē ki hono kakato ʻo e ongoongoleleí ʻi hono ʻelelo ʻoʻoná, pea ʻi heʻene lea ʻaʻaná, ʻiate kinautolu kuo fakanofo ki he mālohí ni, ʻi he angi ʻa e Fakafiemālié, ʻa ia ʻoku lilingi hifo kiate kinautolu ke fakahā ʻa Sīsū Kalaisi."
                },
                {
                    "number": 12,
                    "text": "Pea ko ʻeni, ko e moʻoni ʻoku ou pehē kiate kimoutolu, ʻoku ou fai kiate kimoutolu ha fekau ke mou fai atu ʻi he ngāue fakafaifekau mo e ngāue fakapalesiteni."
                },
                {
                    "number": 13,
                    "text": "Pea ʻo ka ʻosi ʻa hoʻo liliu ʻa e ngaahi tohi ʻa e kau palōfitá, ke ke pule ki he ngaahi meʻa ʻo e siasí mo e akoʻangá ʻo fai atu ai pē;"
                },
                {
                    "number": 14,
                    "text": "Pea maʻu ha ngaahi fakahā mei he taimi ki he taimi ʻo hangē ko e meʻa ʻe fakahā mai ʻe he Fakafiemālié, ke fakamatalaʻi ʻa e ngaahi meʻa lilo ʻo e puleʻangá;"
                },
                {
                    "number": 15,
                    "text": "Pea fakamaau ʻa e ngaahi potu siasí, pea ako mo ʻilo, pea hoko ʻo maheni mo e ngaahi tohi lelei kotoa pē, pea mo e ngaahi leá, mo e ngaahi ʻeleló, mo e kakaí."
                },
                {
                    "number": 16,
                    "text": "Pea ʻe hoko ʻeni ko homou fatongia pea mo e tufakanga ʻi hoʻomou moʻuí kotoa ke pule ʻi he fakataha alēleá, mo fakamaau ʻa e ngaahi meʻa kotoa pē ʻo e siasi mo e puleʻanga ko ʻení."
                },
                {
                    "number": 17,
                    "text": "ʻOua te mou mā, pea ʻoua ʻe puputuʻu; ka ke mou tali ʻa e valoki koeʻuhi ko homou loto-māʻolunga kotoa pē mo e loto-hīkisiá, he ʻoku ʻomi ai ha tauhele ki homou laumālié."
                },
                {
                    "number": 18,
                    "text": "Fakamaau homou ngaahi falé; tekeʻi ʻa e fakapikopikó mo e taʻemaʻá ke mamaʻo meiate kimoutolu."
                },
                {
                    "number": 19,
                    "text": "Ko ʻeni, ko e moʻoni ʻoku ou pehē kiate koe, tuku ke teuteuʻi ha potu, ʻi he ʻuluaki faingamālié, ki he fāmili ʻo ho tokoni mo e tangata tohí, ʻio ʻa Feletiliki G. Uiliamisi."
                },
                {
                    "number": 20,
                    "text": "Pea tuku ke hoko atu ʻa ʻeku tamaioʻeiki toulekeleka ko Siosefa Sāmita, ko e Lahí, mo hono fāmilí ʻi he potu ʻa ia ʻokú ne lolotonga nofo aí; pea ke ʻoua naʻa fakatau atu ia kae ʻoua ke fakahā ʻe he fofonga ʻo e ʻEikí."
                },
                {
                    "number": 21,
                    "text": "Pea tuku ke nofo atu ai pē ʻa hoku tokoní, ʻio ʻa Sitenei Likitoni, ʻi he feituʻu ʻokú ne lolotonga nofo aí, kae ʻoua ke fakahā atu ʻe he fofonga ʻo e ʻEikí."
                },
                {
                    "number": 22,
                    "text": "Pea tuku ke kumi faivelenga ʻe he pīsopé ke maʻu ha fakafofonga, pea ko ha tangata ia ʻoku lahi ʻene koloá—ko ha tangata ʻa e ʻOtuá, pea ʻokú ne tui mālohi—"
                },
                {
                    "number": 23,
                    "text": "Koeʻuhí ke ne lava ai ʻo totongi ki he moʻua kotoa pē; koeʻuhí ke ʻoua naʻa fakaongoongokoviʻi ʻa e fale tukuʻanga koloa ʻo e ʻEikí ʻi he ʻao ʻo e kakaí."
                },
                {
                    "number": 24,
                    "text": "Fekumi faivelenga, lotu maʻu ai pē, pea loto-tui, pea ʻe fengāueʻaki fakataha ʻa e ngaahi meʻa kotoa pē koeʻuhi ko hoʻomou leleí, ʻo kapau te mou ʻaʻeva angatonu pea manatuʻi ʻa e fuakava kuo mou fefuakavaʻaki aí."
                },
                {
                    "number": 25,
                    "text": "Tuku ke tokosiʻi homou ngaahi fāmilí, kae tautautefito ki heʻeku tamaioʻeiki toulekeleka ko Siosefa Sāmita, ko e Lahí, ʻo kau kiate kinautolu ʻa ia ʻoku ʻikai kau ki homou ngaahi fāmilí;"
                },
                {
                    "number": 26,
                    "text": "Koeʻuhí ko e ngaahi meʻa ʻa ia kuo ʻoatu maʻamoutolu, ke fakahokoʻaki ʻeku ngāué, ke ʻoua naʻa ʻave meiate kimoutolu kae ʻoange kiate kinautolu ʻoku ʻikai ke tāú—"
                },
                {
                    "number": 27,
                    "text": "Pea taʻofi ai ʻa kimoutolu ʻi hono fakahoko ʻo e ngaahi meʻa ʻa ia kuó u fekau kiate kimoutolú."
                },
                {
                    "number": 28,
                    "text": "Pea ko e tahá, ko e moʻoni ʻoku ou pehē kiate kimoutolu, ko hoku lotó ke maʻu ʻe heʻeku kaunanga ko Viena Siekisí ha paʻanga ke fua ʻaki ʻene ngaahi fakamolé, pea ʻalu hake ia ki he fonua ko Saioné;"
                },
                {
                    "number": 29,
                    "text": "Pea ʻe lelei ke fakatapui ʻa hono toe ʻo e paʻangá kiate au, pea ʻe totongi kiate ia ʻi hoku taimi totonu pē ʻoʻoku."
                },
                {
                    "number": 30,
                    "text": "Ko e moʻoni ʻoku ou pehē kiate kimoutolu, ʻoku ngali lelei ʻi heʻeku vakaí ke ne ʻalu hake ki he fonua ko Saioné, pea maʻu ha tofiʻa mei he nima ʻo e pīsopé;"
                },
                {
                    "number": 31,
                    "text": "Koeʻuhi ke ne nofo hifo ʻi he melino ʻo fakatatau ki heʻene faivelengá, ʻo ʻikai nofo noa ʻi hono ngaahi ʻahó ʻo fai atu mei heni."
                },
                {
                    "number": 32,
                    "text": "Pea vakai, ko e moʻoni ʻoku ou pehē kiate kimoutolu, ke mou tohi ʻa e fekaú ni pea fakahā ki homou kāinga ʻi Saioné, ʻi he pōpoaki ʻofa, kuó u ui ʻa kimoutolu foki ke pule ki Saione ʻi hoku taimi totonu pē ʻoʻoku."
                },
                {
                    "number": 33,
                    "text": "Ko ia, tuku ke tuku ʻenau fakafiuʻi au ʻo kau ki he meʻa ko ʻení."
                },
                {
                    "number": 34,
                    "text": "Vakai, ʻoku ou pehē kiate kimoutolu kuo kamata ke fakatomala ʻa homou kāinga ʻi Saioné, pea ʻoku fiefia ʻa e kau ʻāngeló koeʻuhi ko kinautolu."
                },
                {
                    "number": 35,
                    "text": "Ka neongo ia, ʻoku ʻikai te u leleiʻia ʻi he ngaahi meʻa lahi; pea ʻoku ʻikai te u leleiʻia ʻi heʻeku tamaioʻeiki ko Uiliami E. Makaleliní pe ko ʻeku tamaioʻeiki ko Sitenei Kilipaté; pea mo e pīsopé foki, pea mo e niʻihi kehe he ʻoku ʻi ai ʻa e ngaahi meʻa lahi ke nau fakatomala mei ai."
                },
                {
                    "number": 36,
                    "text": "Ka ko e moʻoni ʻoku ou pehē kiate kimoutolu, ko au ko e ʻEikí, te u fāinga mo Saione, pea fakakolekole ki hono kau tangata mālohí, pea tauteaʻi ia kae ʻoua ke ne ikuna pea maʻa ʻi hoku ʻaó."
                },
                {
                    "number": 37,
                    "text": "Koeʻuhí ʻe ʻikai toʻo ia mei hono tuʻungá. Ko au ko e ʻEikí, kuó u lea ʻaki ia. ʻĒmeni."
                }
            ]
        },
        "/study/scriptures/dc-testament/dc/91": {
            "uri": "/study/scriptures/dc-testament/dc/91",
            "title": "Tokāteline mo e Ngaahi Fuakava 91",
            "data_type": "chapter",
            "chapter_name": "Vahe 91",
            "chapter_summary": [
                "1–3, ʻOku liliu totonu ha konga lahi ʻo e ʻApokelefá ka ʻoku ʻi ai hono ngaahi konga lahi naʻe toki tānaki mai ki mui ʻi he nima ʻo e kau tangata ʻa ia ʻoku ʻikai totonu, 4–6, ʻOku ʻaonga ia kiate kinautolu ʻoku fakamāmaʻi ʻe he Laumālié."
            ],
            "verses": [
                {
                    "number": 1,
                    "text": "Ko e moʻoni, ʻoku folofola peheni ʻe he ʻEikí kiate kimoutolu ʻo kau ki he ʻApokelefá—ʻOku ʻi ai ʻa e ngaahi meʻa lahi ʻoku tuʻu ai ʻa ia ʻoku moʻoni, pea kuo liliu totonu meimei hono kotoa;"
                },
                {
                    "number": 2,
                    "text": "ʻOku ʻi ai ʻa e ngaahi meʻa lahi ʻoku tuʻu ʻi ai ʻa ia ʻoku ʻikai moʻoni, ʻa ia ko e ngaahi meʻa kuo tānaki ki ai ʻe he nima ʻo e kau tangata."
                },
                {
                    "number": 3,
                    "text": "Ko e moʻoni, ʻoku ou pehē kiate kimoutolu, ʻoku ʻikai ʻaonga ke liliu ʻa e ʻApokelefā."
                },
                {
                    "number": 4,
                    "text": "Ko ia, ʻilonga ia ʻe lau aí, tuku ke mahino kiate ia, he ʻoku fakahā ʻe he Laumālié ʻa e moʻoní;"
                },
                {
                    "number": 5,
                    "text": "Pea ko ia ia ʻoku fakamāmaʻi ʻe he Laumālié, te ne maʻu ha meʻa ʻaonga mei ai;"
                },
                {
                    "number": 6,
                    "text": "Pea ko ia ia ʻoku ʻikai te ne maʻu ʻi he Laumālié, ʻe ʻikai ʻaonga ia kiate ia. Ko ia ʻoku ʻikai ʻaonga ke liliu ia. ʻĒmeni."
                }
            ]
        },
        "/study/scriptures/dc-testament/dc/92": {
            "uri": "/study/scriptures/dc-testament/dc/92",
            "title": "Tokāteline mo e Ngaahi Fuakava 92",
            "data_type": "chapter",
            "chapter_name": "Vahe 92",
            "chapter_summary": [
                "1–2, ʻOku fai mai ʻe he ʻEikí ha fekau ʻo kau ki hono fakakau ha taha ki he kautaha uouongatahá."
            ],
            "verses": [
                {
                    "number": 1,
                    "text": "Ko e moʻoni, ʻoku folofola peheni ʻe he ʻEikí, ʻoku ou foaki ki he kautaha uouongatahá ʻa ia kuo fokotuʻu ʻo hoa mo e fekau naʻe muʻaki fai atú, ʻa e fakahā mo e fekau ʻo kau ki heʻeku tamaioʻeiki ko Feletiliki G. Uiliamisí, koeʻuhí ke mou tali ia ki he kautahá. Ko e meʻa ʻoku ou lea ʻaki ki he toko tahá ʻoku ou lea ʻaki ia ki he kakai kotoa pē."
                },
                {
                    "number": 2,
                    "text": "Pea ko e tahá, ʻoku ou pehē kiate koe, ʻa ʻeku tamaioʻeiki ko Feletiliki G. Uiliamisí, ke ke hoko ko e tokotaha faʻa ngāue ʻi he kautahá ni; pea kapau te ke faivelenga ʻi he tauhi ʻa e ngaahi muʻaki fekau kotoa pē, te ke monūʻia ʻo taʻengata. ʻĒmeni."
                }
            ]
        },
        "/study/scriptures/dc-testament/dc/93": {
            "uri": "/study/scriptures/dc-testament/dc/93",
            "title": "Tokāteline mo e Ngaahi Fuakava 93",
            "data_type": "chapter",
            "chapter_name": "Vahe 93",
            "chapter_summary": [
                "1–5, Ko kinautolu kotoa pē ʻoku tui faivelengá te nau mamata ki he ʻEikí; 6–18, Naʻe fakamoʻoniʻi ʻe Sione naʻe tupulaki ʻa e ʻAlo ʻo e ʻOtuá mei he angaʻofa ki he angaʻofa kae ʻoua kuó ne maʻu hono fonu ʻo e nāunau ʻo e Tamaí; 19–20, Ko e kakai tui faivelenga kotoa pē, ʻoku nau tupulaki mei he angaʻofa ki he angaʻofá, te nau maʻu foki mo hono fonú; 21–22, Ko kinautolu kuo fanauʻi ʻia Kalaisí ko e Siasi ʻo e ʻUluaki Fānaú ʻa kinautolu; 23–28, Naʻe maʻu ʻe Kalaisi hono kakato ʻo e moʻoni kotoa pē, pea ʻe lava ʻe he tangatá ʻo maʻu ia ʻi heʻenau talangofuá; 29–32, Naʻe ʻi he kamataʻangá ʻa e tangatá fakataha mo e ʻOtuá; 33–35, ʻOku taʻengata ʻa e ngaahi ʻelemēnití, pea ʻe lava ʻe he tangatá ʻo maʻu hono kakato ʻo e fiefiá ʻi he Toetuʻú; 36–37, Ko e nāunau ʻo e ʻOtuá ko e ʻatamai poto; 38–40, ʻOku taʻehalaia ʻa e fānaú ʻi he ʻao ʻo e ʻOtuá tuʻunga ʻi he huhuʻi ʻa Kalaisí; 41–53, ʻOku fekau ki he kau takimuʻá ke fakamaau honau ngaahi fāmilí."
            ],
            "verses": [
                {
                    "number": 1,
                    "text": "Ko e moʻoni, ʻoku folofola peheni ʻe he ʻEikí: ʻE hoko ʻo pehē ko e tangata kotoa pē ʻe liʻaki ʻene ngaahi angahalá pea haʻu kiate au, ʻo ui ki hoku hingoá, pea talangofua ki hoku leʻó, mo tauhi ʻeku ngaahi fekaú, te ne mamata ki hoku matá pea ʻiloʻi ʻoku ou ʻi ai;"
                },
                {
                    "number": 2,
                    "text": "Pea ko au ʻa e maama moʻoni ʻoku fakamaama ʻa e tangata kotoa pē ʻoku haʻu ki he māmaní;"
                },
                {
                    "number": 3,
                    "text": "Pea ʻoku ou ʻi he Tamaí, pea ʻoku ʻiate au ʻa e Tamaí, pea ko e Tamaí mo au ʻokú ma taha pē—"
                },
                {
                    "number": 4,
                    "text": "Ko e Tamaí koeʻuhi naʻá ne foaki kiate au mei hono fonú, pea ko e ʻAló koeʻuhí naʻá ku ʻi he māmaní peá u ngaohi ʻa e kakanó ko hoku nofoʻanga, peá u nofo ʻi he lotolotonga ʻo e ngaahi foha ʻo e tangatá."
                },
                {
                    "number": 5,
                    "text": "Naʻá ku ʻi he māmaní peá u maʻu mei heʻeku Tamaí, pea naʻe fakahā mahino lelei ʻa e ngaahi ngāue ʻo iá."
                },
                {
                    "number": 6,
                    "text": "Pea naʻe mamata mo fakamoʻoni ʻa Sione ki hono kakato ʻo hoku nāunaú, pea ʻe fakahā ʻamui ʻa hono kotoa ʻo e lekooti ʻa Sioné."
                },
                {
                    "number": 7,
                    "text": "Pea naʻá ne fakamoʻoni, ʻo pehē: Naʻá ku mamata ki hono nāunaú, pea naʻe ʻi he kamataʻangá ia, ʻi he teʻeki ai ke ʻi ai ʻa e māmaní;"
                },
                {
                    "number": 8,
                    "text": "Ko ia, naʻe ʻi he kamataʻangá ʻa e Folofolá, he ko e Folofolá ia, ʻio ʻa e talafekau ʻo e fakamoʻuí—"
                },
                {
                    "number": 9,
                    "text": "Ko e maama mo e Huhuʻi ʻo e māmaní; ko e Laumālie ʻo e moʻoní, ʻa ia naʻe hāʻele mai ki he māmaní, koeʻuhí he naʻe ngaohi ʻe ia ʻa e māmaní, pea naʻe ʻiate ia ʻa e moʻui ʻa e tangatá pea mo e maama ʻo e tangatá."
                },
                {
                    "number": 10,
                    "text": "Naʻe ngaohi ʻe ia ʻa e ngaahi māmá; naʻe ngaohi ʻe ia ʻa e tangatá; naʻe ngaohi ʻe ia, pea ʻiate ia, pea meiate ia ʻa e ngaahi meʻa kotoa pē."
                },
                {
                    "number": 11,
                    "text": "Pea ko au, Sione, ʻoku ou fakamoʻoni, naʻá ku mamata ki hono nāunaú, ko e nāunau ʻo e ʻAlo pē Taha naʻe Fakatupu ʻo e Tamaí, ʻoku fonu ʻi he ʻaloʻofa mo e moʻoni, ʻio ʻa e Laumālie ʻo e moʻoní, ʻa ia naʻe hāʻele mai ʻo ʻafio ʻi he kakanó, pea ʻafio ʻi hotau lotolotongá."
                },
                {
                    "number": 12,
                    "text": "Pea ko au, Sione, naʻá ku mamata, naʻe ʻikai te ne maʻu mei he fonú ʻi he kamataʻangá, ka naʻá ne maʻu ʻa e ʻaloʻofa hoko mo e ʻaloʻofa;"
                },
                {
                    "number": 13,
                    "text": "Pea naʻe ʻikai te ne maʻu mei he fonú ʻi he kamataʻangá, ka naʻá ne fai atu mei he ʻaloʻofa ki he ʻaloʻofa, ʻo aʻu ki heʻene maʻu hono fonú;"
                },
                {
                    "number": 14,
                    "text": "Pea ko ia naʻe ui ia ko e ʻAlo ʻo e ʻOtuá, koeʻuhí he naʻe ʻikai te ne maʻu mei he fonú ʻi he kamataʻangá."
                },
                {
                    "number": 15,
                    "text": "Pea ko au, Sione, ʻoku ou fakamoʻoni, pea ʻiloange, naʻe fakaava mai ʻa e ngaahi langí, pea naʻe maliu hifo ʻa e Laumālie Māʻoniʻoní kiate ia ʻi he tatau ʻo ha lupe, ʻo nofo ʻiate ia, pea naʻe ongo mai ha leʻo mei he langí ʻo pehē: Ko hoku ʻAlo ʻofaʻangá ʻeni."
                },
                {
                    "number": 16,
                    "text": "Pea ko au, Sione, ʻoku ou fakamoʻoni naʻá ne maʻu hono fonu ʻo e nāunau ʻo e Tamaí;"
                },
                {
                    "number": 17,
                    "text": "Pea naʻá ne maʻu ʻa e mālohi kotoa, ʻi he langí pea ʻi he māmaní fakatouʻosi, pea naʻe ʻiate ia ʻa e nāunau ʻo e Tamaí, he naʻá ne ʻafio ʻiate ia."
                },
                {
                    "number": 18,
                    "text": "Pea ʻe hoko ʻo pehē, kapau te mou faivelenga te mou maʻu ʻa hono kakato ʻo e lekooti ʻa Sioné."
                },
                {
                    "number": 19,
                    "text": "ʻOku ou ʻoatu kiate kimoutolu ʻa e ngaahi leá ni koeʻuhí ke mahino kiate kimoutolu pea mou ʻiloʻi ʻa e founga ke hū aí, pea ʻiloʻi ʻa ia ʻoku mou hū ki aí, koeʻuhí ke mou lava ʻo haʻu ki he Tamaí ʻi hoku hingoá, pea mou maʻu mei hono fonú ʻi hono taimi totonu."
                },
                {
                    "number": 20,
                    "text": "He ʻo kapau te mou tauhi ʻeku ngaahi fekaú te mou maʻu mei hono fonú, pea ʻe fakalāngilangiʻi ʻa kimoutolu ʻiate au ʻo hangē ko au ʻi he Tamaí; ko ia, ʻoku ou pehē kiate kimoutolu, te mou maʻu ʻa e ʻaloʻofa hoko mo e ʻaloʻofa."
                },
                {
                    "number": 21,
                    "text": "Pea ko ʻeni, ko e moʻoni ʻoku ou pehē kiate kimoutolu, naʻá ku ʻi he kamataʻangá mo e Tamaí, pea ko au ʻa e ʻUluaki Fānaú;"
                },
                {
                    "number": 22,
                    "text": "Pea ko kinautolu kotoa pē kuo fakatupu ʻiate aú ʻoku nau maʻu mei hono nāunau ʻo iá, pea ko e siasi ʻa kinautolu ʻo e ʻUluaki Fānaú."
                },
                {
                    "number": 23,
                    "text": "Naʻa mou ʻi he kamataʻangá foki mo e Tamaí; ko e meʻa ko ia ko e Laumālié, ʻio ko e Laumālie ʻo e moʻoní;"
                },
                {
                    "number": 24,
                    "text": "Pea ko e moʻoní ʻa e ʻiloʻi ʻo e ngaahi meʻa ʻo hangē ko honau anga ʻoku ʻi aí, pea naʻa nau ʻi aí, pea te nau hoko ki aí;"
                },
                {
                    "number": 25,
                    "text": "Pea ʻilonga ha meʻa ʻoku lahi hake pe siʻi hifo ʻi heni, ko e laumālie ia ʻo e tokotaha angakoví ʻa ia ko ha tokotaha loi talu mei he kamataʻangá."
                },
                {
                    "number": 26,
                    "text": "ʻOku mei he ʻOtuá ʻa e Laumālie ʻo e moʻoní. Ko au ʻa e Laumālie ʻo e moʻoní, pea naʻe fakamoʻoni ʻa Sione kiate au, ʻo pehē: Naʻá ne maʻu ʻa hono kakato ʻo e moʻoní, ʻio, ʻa e moʻoní kotoa pē;"
                },
                {
                    "number": 27,
                    "text": "Pea ʻoku ʻikai maʻu ʻe ha tangata ʻa hono kakató tuku kehe ʻo kapau te ne tauhi ʻene ngaahi fekaú."
                },
                {
                    "number": 28,
                    "text": "Ko ia ia ʻokú ne tauhi ʻene ngaahi fekaú ʻokú ne maʻu ʻa e moʻoní mo e māmá, kae ʻoua ke fakanāunauʻi ia ʻi he moʻoní peá ne ʻiloʻi ʻa e ngaahi meʻa kotoa pē."
                },
                {
                    "number": 29,
                    "text": "Naʻe ʻi he kamataʻangá foki ʻa e tangatá mo e ʻOtuá. Ko e ʻatamai potó [ʻiniteliseni], pe ko e maama ʻo e moʻoní, naʻe ʻikai ke fakatupu pe ngaohi ia, pea ʻoku ʻikai foki ke lava ia."
                },
                {
                    "number": 30,
                    "text": "ʻOku tauʻatāina ʻa e moʻoni kotoa pē ʻi he tuʻunga ko ia ʻa ia kuo tuku ia ki ai ʻe he ʻOtuá, ke ngāue ʻiate ia pē, ʻo hangē foki ko e ʻatamai poto kotoa pē; ka ne ʻikai pehē pea ʻoku ʻikai ke ʻi ai ha meʻa ʻe moʻui."
                },
                {
                    "number": 31,
                    "text": "Vakai, ko ʻeni ʻa e tauʻatāina ke fili ʻa e tangatá, pea ko ʻeni ʻa hono fakahalaiaʻi ʻo e tangatá; koeʻuhí he ko e meʻa ko ia naʻe ʻi ai talu mei he kamataʻangá ʻoku fakahā mahinongofua kiate kinautolu, pea ʻoku ʻikai te nau tali ʻa e māmá."
                },
                {
                    "number": 32,
                    "text": "Pea ko e tangata kotoa pē ʻoku ʻikai ke maʻu ʻe hono laumālié ʻa e māmá ʻoku fakahalaiaʻi ia."
                },
                {
                    "number": 33,
                    "text": "He ko e laumālie ʻa e tangatá. ʻOku taʻengata ʻa e ngaahi ʻelemēnití, pea ko e laumālié mo e ʻelemēnití ʻo ka fakatahaʻi, ʻo taʻelava ke toe mavahevahe, ʻoku maʻu ʻe ia hono kakato ʻo e fiefiá;"
                },
                {
                    "number": 34,
                    "text": "Pea ʻo ka mavahevahe ia, ʻoku ʻikai lava ʻe he tangata ʻo maʻu hono kakato ʻo e fiefiá."
                },
                {
                    "number": 35,
                    "text": "Ko e ngaahi ʻelemēnití ko e ʻafioʻanga ia ʻo e ʻOtuá; ʻio, ko e tangatá ko e ʻafioʻanga ia ʻo e ʻOtuá, ʻio, ko e ngaahi temipale; pea ʻilonga ha temipale ʻe ʻuliʻí, ʻe fakaʻauha ʻe he ʻOtuá ʻa e temipale ko iá."
                },
                {
                    "number": 36,
                    "text": "Ko e nāunau ʻo e ʻOtuá ko e ʻatamai potó, pe, ko hono ʻai ʻe tahá, ko e maama mo e moʻoni."
                },
                {
                    "number": 37,
                    "text": "ʻOku liʻaki ʻe he māmá mo e moʻoní ʻa e tokotaha angakovi ná."
                },
                {
                    "number": 38,
                    "text": "Naʻe taʻehalaia ʻa e laumālie kotoa pē ʻo e tangatá ʻi he kamataʻangá; pea koeʻuhí kuo huhuʻi ʻe he ʻOtuá ʻa e tangatá mei he hingá, kuo toe hoko ai ʻa e tangatá, ki honau tuʻunga kei valevalé, ʻo taʻehalaia ʻi he ʻao ʻo e ʻOtuá."
                },
                {
                    "number": 39,
                    "text": "Pea ʻoku haʻu ʻa e tokotaha angakovi ná ʻo toʻo atu ʻa e māmá mo e moʻoní, mei he fānau ʻa e tangatá, tuʻunga ʻi he talangataʻá, pea koeʻuhi ko e ngaahi talatukufakaholo ʻa ʻenau ngaahi tamaí."
                },
                {
                    "number": 40,
                    "text": "Ka kuó u fekau kiate kimoutolu ke mou akonakiʻi hake ʻa hoʻomou fānaú ʻi he māmá mo e moʻoní."
                },
                {
                    "number": 41,
                    "text": "Ka ko e moʻoni ʻoku ou pehē kiate koe, ʻa ʻeku tamaioʻeiki ko Feletiliki G. Uiliamisí, kuó ke fai atu ʻi he moʻulaloa ki he fakahalaiá ni;"
                },
                {
                    "number": 42,
                    "text": "Kuo ʻikai te ke akoʻi ʻa hoʻo fānaú ʻi he māmá mo e moʻoní, ʻo fakatatau ki he ngaahi fekaú; pea ʻoku kei maʻu ʻe he tokotaha angakovi ná, ʻa e mālohi kiate koe, pea ko e meʻa ʻeni ʻoku tupu ai hoʻo faingataʻaʻiá."
                },
                {
                    "number": 43,
                    "text": "Pea ko ʻeni ʻoku ou fai ha fekau kiate koe—kapau ʻokú ke fie maʻu ke fakahaofi koe kuo pau ke ke fakamaau ho fale ʻoʻoú, he ʻoku lahi ʻa e ngaahi meʻa ʻoku ʻikai ke totonu ʻi ho falé."
                },
                {
                    "number": 44,
                    "text": "Ko e moʻoni, ʻoku ou pehē ki heʻeku tamaioʻeiki ko Sitenei Likitoní, kuo ʻikai te ne tauhi ʻi he ngaahi meʻa ʻe niʻihi ki he ngaahi fekau ʻoku kau ki heʻene fānaú; ko ia, ke ke ʻuluaki fakamaau ʻa ho falé."
                },
                {
                    "number": 45,
                    "text": "Ko e moʻoni, ʻoku ou pehē ki heʻeku tamaioʻeiki ko Siosefa Sāmita, ko e Siʻí, pe ʻi hono ʻai ʻe tahá, te u ui ʻa kimoutolu ko e ngaahi kaumeʻa, he ko hoku ngaahi kaumeʻa ʻa kimoutolu, pea te mou maʻu ha tofiʻa fakataha mo au—"
                },
                {
                    "number": 46,
                    "text": "Naʻá ku ui ʻa kimoutolu ko e kau tamaioʻeiki koeʻuhi ko e māmaní, pea ko ʻenau kau tamaioʻeiki ʻa kimoutolu koeʻuhí ko au—"
                },
                {
                    "number": 47,
                    "text": "Pea ko ʻeni, ko e moʻoni ʻoku ou pehē kia Siosefa Sāmita, ko e Siʻí—Kuo ʻikai te ke tauhi ʻa e ngaahi fekaú, pea kuo pau ke valokiʻi koe ʻi he ʻao ʻo e ʻEikí;"
                },
                {
                    "number": 48,
                    "text": "Kuo pau ke fakatomala ʻa ho fāmilí pea liʻaki ʻa e ngaahi meʻa ʻe niʻihi, pea tokanga fakamātoato ange ki hoʻo ngaahi leá, pe ʻe toʻo atu ʻa kinautolu mei honau tuʻungá."
                },
                {
                    "number": 49,
                    "text": "Ko e meʻa ʻoku ou lea ʻaki ki he toko tahá, ʻoku ou lea ʻaki ia ki he kakai kotoa pē; lotu maʻu ai pē telia naʻa maʻu ʻe he tokotaha angakovi ná ʻa e mālohi kiate kimoutolu, pea toʻo atu ʻa kimoutolu mei homou tuʻungá."
                },
                {
                    "number": 50,
                    "text": "ʻOku pehē foki mo ʻeku tamaioʻeiki ko Niueli K. Uitenií, ʻa ia ko ha pīsope ʻi hoku siasí, ʻoku ʻaonga ke valokiʻi mo ia, pea ke ne fakamaau ʻa hono fāmilí, pea tokanga ke nau faivelenga mo tokanga ʻo lahi ange ʻi ʻapi, pea lotu maʻu ai pē, pe ʻe toʻo atu ʻa kinautolu mei honau tuʻungá."
                },
                {
                    "number": 51,
                    "text": "Ko ʻeni, ʻoku ou pehē kiate kimoutolu, ʻe hoku ngaahi kaumeʻa, tuku ke ʻalu atu ʻa ʻeku tamaioʻeiki ko Sitenei Likitoní ʻi heʻene fonongá, pea fakatoʻotoʻo, pea malanga ʻaki foki ʻa e taʻu lelei ʻo e ʻEikí, pea mo e ongoongolelei ʻo e fakamoʻuí, he te u fakaleaʻi ia; pea ʻi hoʻomou lotu ʻo e tuí ʻi he loto-tahá te u poupouʻi hake ia."
                },
                {
                    "number": 52,
                    "text": "Pea tuku ke fai fakatoʻotoʻo foki ʻe heʻeku ongo tamaioʻeiki ko Siosefa Sāmita, ko e Siʻí, mo Feletiliki G. Uiliamisí, pea ʻe foaki kiate kinaua ʻo fakatatau pē ki he lotu ʻo e tuí; pea fakatatau ki hoʻomou tauhi ʻeku ngaahi leá ʻe ʻikai veuveuki ʻa kimoutolu ʻi he māmani ko ʻení, pe ʻi he maama ka hoko maí."
                },
                {
                    "number": 53,
                    "text": "Pea, ko e moʻoni ʻoku ou pehē kiate kimoutolu, ko hoku lotó ke mou fakatoʻotoʻo ke liliu ʻeku ngaahi folofolá, pea ke maʻu ha ʻilo ki he hisitōliá, pea mo e ngaahi fonuá, mo e ngaahi puleʻangá, mo e ngaahi fono ʻa e ʻOtuá mo e ngaahi lao ʻa e tangatá, pea ke fai ʻeni kotoa pē koeʻuhi ko hono fakamoʻui ʻo Saioné. ʻĒmeni."
                }
            ]
        },
        "/study/scriptures/dc-testament/dc/94": {
            "uri": "/study/scriptures/dc-testament/dc/94",
            "title": "Tokāteline mo e Ngaahi Fuakava 94",
            "data_type": "chapter",
            "chapter_name": "Vahe 94",
            "chapter_summary": [
                "1–9, ʻOku fai mai ʻe he ʻEikí ha fekau ʻo fekauʻaki mo hono langa ha fale ki he ngāue ʻa e Kau Palesitení; 10–12, ʻE langa ha fale paaki tohi; 13–17, ʻOku vahe ha ngaahi tofiʻa ʻe niʻihi."
            ],
            "verses": [
                {
                    "number": 1,
                    "text": "Pea ko e tahá, ko e moʻoni ʻoku ou pehē kiate kimoutolu, ʻe hoku ngaahi kaumeʻa, ʻoku ou fai ha fekau kiate kimoutolu, ke mou kamata ha ngāue ʻa ia ko hono palani mo teuteuʻi ha kamataʻanga mo e tuʻunga ki he kolo ʻo e siteiki ʻo Saioné, ʻi heni ʻi he fonua ko Ketilaní, ʻo kamata ʻi hoku falé."
                },
                {
                    "number": 2,
                    "text": "Pea vakai, kuo pau ke fai ia ʻo fakatatau ki he sīpinga kuó u ʻoatu kiate kimoutolú."
                },
                {
                    "number": 3,
                    "text": "Pea tuku ke fakatapui ʻa e ʻuluaki konga kelekele ʻi he feituʻu tongá kiate au ki hono langa ʻo ha fale ki he kau palesitení, ke fai ʻa e ngāue ʻa e kau palesitení, ʻi hono maʻu ʻo e ngaahi fakahā; pea ki he ngāue fakafaifekau ʻa e kau palesitení, ʻi he ngaahi meʻa kotoa pē ʻoku kau ki he siasí pea mo e puleʻangá."
                },
                {
                    "number": 4,
                    "text": "Ko e moʻoni ʻoku ou pehē kiate kimoutolu, ʻe langa ia ʻo fute ʻe nimangofulu mā nima hono maokupú pea fute ʻe onongofulu mā nima hono lōloá, ʻi he lotoʻā ʻi lotó."
                },
                {
                    "number": 5,
                    "text": "Pea ʻe ʻi ai ha lotoʻā ʻi lalo hifo pea mo ha lotoʻā ʻi ʻolunga hake, ʻo fakatatau ki he sīpinga ʻa ia ʻe ʻoatu kiate kimoutolu ʻamuí."
                },
                {
                    "number": 6,
                    "text": "Pea ʻe fakatapui ia ki he ʻEikí mei hono tuʻunga ʻo iá, ʻo fakatatau ki he lakanga ʻo e lakanga fakataulaʻeikí, ʻo fakatatau ki he sīpinga ʻa ia ʻe ʻoatu kiate kimoutolu ʻamuí."
                },
                {
                    "number": 7,
                    "text": "Pea ʻe fakatapui hono kotoa ki he ʻEikí ki he ngāue ʻa e kau palesitení."
                },
                {
                    "number": 8,
                    "text": "Pea ʻe ʻikai te mou tuku ha meʻa taʻemaʻa ke hū ki ai; pea ʻe ʻi ai ʻa hoku nāunaú, pea ʻe ʻi ai ʻa hoku lotolotongá."
                },
                {
                    "number": 9,
                    "text": "Ka ʻo kapau ʻe hū ki ai ha meʻa taʻemaʻa, ʻe ʻikai ke ʻi ai ʻa hoku nāunaú; pea ʻe ʻikai hū ki ai ʻa hoku lotolotongá."
                },
                {
                    "number": 10,
                    "text": "Pea ko e tahá, ko e moʻoni ʻoku ou pehē kiate kimoutolu, ʻe fakatapui maʻaku ʻa e konga kelekele hono ua ʻi he feituʻu tongá ke langa ai ha fale kiate au, ki he ngāue ʻo e paaki ʻo hono liliu ʻo ʻeku ngaahi folofolá, pea mo e ngaahi meʻa kotoa pē te u fekau kiate kimoutolú."
                },
                {
                    "number": 11,
                    "text": "Pea ʻe fute ʻe nimangofulu mā nima hono maokupú pea fute ʻe onongofulu mā nima hono lōloá, ʻi he lotoʻā ʻi lotó; pea ʻe ʻi ai ha lotoʻā ʻi lalo hifo pea mo ha lotoʻā ʻi ʻolunga hake."
                },
                {
                    "number": 12,
                    "text": "Pea ʻe fakatapui ʻa hono kotoa ʻo e falé ni ki he ʻEikí mei hono tuʻunga ʻo iá, ki he ngāue ʻo e paaki tohi, ʻi he ngaahi meʻa kotoa pē te u fekau kiate kimoutolú, ke toputapu, mo taʻeʻuliʻi, ʻo fakatatau ki he sīpinga ʻi he ngaahi meʻa kotoa pē ʻo hangē ko e meʻa ʻe ʻoatu kiate kimoutolú."
                },
                {
                    "number": 13,
                    "text": "Pea ʻe maʻu ʻa e konga kelekele hono tolú ʻe heʻeku tamaioʻeiki ko Hailame Sāmitá ko hono tofiʻa."
                },
                {
                    "number": 14,
                    "text": "Pea ʻe maʻu ʻa e konga kelekele hono uá mo hono tolú ʻi he feituʻu tokelaú ʻe heʻeku ongo tamaioʻeiki ko Leinolitisi Kahuní mo Sēleti Kātá ko hona tofiʻa—"
                },
                {
                    "number": 15,
                    "text": "Koeʻuhí ke na lava ʻo fai ʻa e ngāue ʻa ia kuó u tuʻutuʻuni kiate kinauá, ke hoko ko ha kōmiti ke langa hake hoku ngaahi falé, ʻo fakatatau ki he fekau, ʻa ia ko au, ko e ʻEiki ko e ʻOtuá, kuó u fai kiate kimoutolú."
                },
                {
                    "number": 16,
                    "text": "ʻE ʻikai ke langa ʻa e ongo fale ko ʻení ʻe uá kae ʻoua ke u fai atu ha fekau kiate kimoutolu ʻo kau ki ai."
                },
                {
                    "number": 17,
                    "text": "Pea ko ʻeni ʻoku ʻikai te u toe ʻoatu kiate kimoutolu mo ha meʻa ʻi he taimí ni. ʻĒmeni."
                }
            ]
        },
        "/study/scriptures/dc-testament/dc/95": {
            "uri": "/study/scriptures/dc-testament/dc/95",
            "title": "Tokāteline mo e Ngaahi Fuakava 95",
            "data_type": "chapter",
            "chapter_name": "Vahe 95",
            "chapter_summary": [
                "1–6, ʻOku valokiʻi ʻa e Kāingalotú koeʻuhi ko e ʻikai te nau langa ʻa e fale ʻo e ʻEikí; 7–10, ʻOku finangalo ʻa e ʻEikí ke ngāue ʻaki hono falé ke tāpuakiʻi ʻaki ʻa hono kakaí ha mālohi mei ʻolunga; 11–17, Kuo pau ke fakatapui ʻa e falé ke hoko ko ha fale ʻo e lotu pea hoko ko e akoʻanga ʻo e kau ʻAposetoló."
            ],
            "verses": [
                {
                    "number": 1,
                    "text": "Ko e moʻoni, ʻoku folofola peheni ʻe he ʻEikí kiate kimoutolu ʻa ia ʻoku ou ʻofa ki aí, pea ko kinautolu ʻoku ou ʻofa aí ʻoku ou tauteaʻi foki koeʻuhí ke lava ʻo fakamolemoleʻi ʻenau ngaahi angahalá, he ʻoku ou teuteu fakataha mo e tauteá ha founga ke fakahaofi ai ʻa kinautolu ʻi he ngaahi meʻa kotoa pē mei he ʻahiʻahí, pea kuó u ʻofa kiate kimoutolu—"
                },
                {
                    "number": 2,
                    "text": "Ko ia, kuo pau ke tauteaʻi pea mo valokiʻi ʻa kimoutolu ʻi hoku ʻaó;"
                },
                {
                    "number": 3,
                    "text": "He kuo mou fai ha angahala mamafa ʻaupito kiate au, ʻa ia ko e ʻikai te mou tokanga ʻi he ngaahi meʻa kotoa pē ki he fekau lahí, ʻa ia kuó u fai kiate kimoutolu ʻo kau ki hono langa ʻo hoku falé;"
                },
                {
                    "number": 4,
                    "text": "Koeʻuhí ko e teuteu ʻa ia ʻoku ou loto ke teuteuʻi ʻaki ʻa ʻeku kau ʻaposetoló ke ʻauhani ʻa ʻeku ngoue vainé ko hono fai fakaʻosí, koeʻuhí ke u lava ʻo fakahoko ʻa ʻeku ngāue fakaofó, koeʻuhí ke u lilingi hifo ʻa hoku Laumālié ki he kakano kotoa pē—"
                },
                {
                    "number": 5,
                    "text": "Kae vakai, ko e moʻoni ʻoku ou pehē kiate kimoutolu, ʻoku ʻi ai ʻa e tokolahi kuo fakanofo ʻiate kimoutolu, ʻa ia kuó u ui ka ko honau tokosiʻi pē kuo filí."
                },
                {
                    "number": 6,
                    "text": "Ko kinautolu kuo ʻikai ke filí kuo nau fai ha angahala mamafa ʻaupito, ʻa ia ʻoku nau ʻaʻeva ai ʻi he fakapoʻulí lolotonga ʻa e hoʻatā mālié."
                },
                {
                    "number": 7,
                    "text": "Pea ko hono ʻuhinga ʻeni naʻá ku fai ai kiate kimoutolu ha fekau ke mou ui hoʻomou fakataha molumalú, koeʻuhí ke aʻu hake hoʻomou ngaahi ʻaukaí mo hoʻomou tangí ki he telinga ʻo e ʻEiki ʻo e Sapaotí, ʻa ia ko hono ʻuhingá, ko e tupuʻanga ʻo e ʻuluaki ʻahó, ko e kamataʻangá mo e ngataʻangá."
                },
                {
                    "number": 8,
                    "text": "ʻIo, ko e moʻoni ʻoku ou pehē kiate kimoutolu, naʻá ku fai kiate kimoutolu ha fekau ke mou langa ha fale, ʻa ia ko e fale ʻoku ou loto ke fakakoloaʻi ai ʻa kinautolu kuó u filí ʻaki ʻa e mālohi mei ʻolunga;"
                },
                {
                    "number": 9,
                    "text": "He ko e talaʻofa ʻeni ʻa e Tamaí kiate kimoutolú; ko ia ʻoku ou fekau kiate kimoutolu ke mou tatali, ʻio ʻo hangē pē ko ʻeku kau ʻaposetolo ʻi Selūsalemá."
                },
                {
                    "number": 10,
                    "text": "Ka neongo iá, kuo fai ʻe heʻeku kau tamaioʻeikí ha angahala mamafa ʻaupito; pea naʻe tupu ʻa e ngaahi fefakakikihiʻaki ʻi he akoʻanga ʻo e kau palōfitá; ʻa ia naʻe fuʻu fakamamahi ʻaupito kiate au, ʻoku folofola ʻa homou ʻEikí; ko ia naʻá ku fekauʻi atu ai ʻa kinautolu ke tauteaʻi."
                },
                {
                    "number": 11,
                    "text": "Ko e moʻoni ʻoku ou pehē kiate kimoutolu, ko hoku lotó ke mou langa ha fale. Kapau te mou tauhi ʻeku ngaahi fekaú te mou maʻu ʻa e mālohi ke langa ia."
                },
                {
                    "number": 12,
                    "text": "Kapau ʻe ʻikai te mou tauhi ʻeku ngaahi fekaú, ʻe ʻikai ke kei ʻiate kimoutolu ʻa e ʻofa ʻa e Tamaí, ko ia te mou ʻaʻeva ai ʻi he fakapoʻulí."
                },
                {
                    "number": 13,
                    "text": "Ko ʻeni ʻa e potó, pea mo e fakakaukau ʻa e ʻEikí—tuku ke langa ʻa e falé, ʻo ʻikai tatau mo e founga ʻa e māmaní, he ʻoku ʻikai te u tuku kiate kimoutolu ke mou moʻui ʻo hangē ko e founga ʻa e māmaní;"
                },
                {
                    "number": 14,
                    "text": "Ko ia, tuku ke langa ia ʻo tatau mo e anga te u fakahā atu ki ha toko tolu ʻo kimoutolú, ʻa ia te mou fili mo fakanofo ki he mālohi ko ʻení."
                },
                {
                    "number": 15,
                    "text": "Pea ko hono lahí ʻe fute ʻe nimangofulu mā nima ʻa hono maaukupu ʻo iá, pea tuku ke fute ʻe onongofulu mā nima ʻa hono lōloá, ʻi hono lotoʻā ʻi lotó."
                },
                {
                    "number": 16,
                    "text": "Pea tuku ke fakatapui ʻa e konga ki lalo ʻo e lotoʻā ʻi lotó kiate au ke fai ai hoʻomou feilaulau ʻo e sākalamēnití, pea mo hoʻomou malangá, mo hoʻomou ʻaukaí, mo hoʻomou lotú, pea mo hono ʻohake ʻo hoʻomou ngaahi holi māʻoniʻoni tahá kiate au, ʻoku folofola ʻa homou ʻEikí."
                },
                {
                    "number": 17,
                    "text": "Pea tuku ke fakatapui ʻa e konga ki ʻolunga ange ʻo e lotoʻā ʻi lotó kiate au maʻá e akoʻanga ʻo ʻeku kau ʻaposetoló, ʻoku folofola ʻe he ʻAlo ko ʻĀmaní; pe, ʻi hono ʻai ʻe tahá, ko ʻAlifusi; pe ʻi hono ʻai ʻe tahá, ko ʻOmekusi; ʻio ko Sīsū Kalaisi ko homou ʻEikí. ʻĒmeni."
                }
            ]
        },
        "/study/scriptures/dc-testament/dc/96": {
            "uri": "/study/scriptures/dc-testament/dc/96",
            "title": "Tokāteline mo e Ngaahi Fuakava 96",
            "data_type": "chapter",
            "chapter_name": "Vahe 96",
            "chapter_summary": [
                "1, Kuo pau ke ngaohi ke mālohi ʻa e Siteiki ʻo Saione ʻi Ketilaní; 2–5, Kuo pau ke hanga ʻe he pīsopé ʻo vahevahe ʻa e ngaahi tofiʻá ki he Kāingalotú; 6–9, Ke hoko ʻa Sione Sionisoni ko ha mēmipa ʻo e kautaha uouongatahá."
            ],
            "verses": [
                {
                    "number": 1,
                    "text": "Vakai, ʻoku ou pehē kiate kimoutolu, ko e potó ʻeni, ʻa ia te mou lava ʻo ʻiloʻi ai ʻa e founga ke fai ʻo kau ki he meʻá ni, he ʻoku ʻaonga ʻiate au ke ngaohi ke mālohi ʻa e siteikí ni ʻa ia kuó u fokotuʻu ke hoko ko e mālohinga ʻo Saioné."
                },
                {
                    "number": 2,
                    "text": "Ko ia, tuku ke tokangaʻi ʻe heʻeku tamaioʻeiki ko Niueli K. Uitenií, ʻa e feituʻu ko ia kuo tuhuʻi ʻi homou lotolotongá, ʻa ia ʻoku ou ʻamanaki ke langa ai ʻa hoku fale toputapú."
                },
                {
                    "number": 3,
                    "text": "Pea ko e tahá, tuku ke vahevahe ia ki ha ngaahi konga kelekele, ʻo fakatatau ki he potó, ke ʻaonga kiate kinautolu ʻoku fekumi ki ha ngaahi tofiʻá, ʻo fakatatau ki he meʻa ʻe fakapapauʻi ʻi ha fakataha alēlea ʻiate kimoutolú."
                },
                {
                    "number": 4,
                    "text": "Ko ia, tokanga ke mou fai ʻa e meʻá ni, pea mo e konga ko ia ʻoku ʻaonga ke lelei ai ʻa ʻeku kautahá, ko hono taumuʻá ke ʻomai ʻa ʻeku leá ki he fānau ʻa e tangatá."
                },
                {
                    "number": 5,
                    "text": "He vakai, ko e moʻoni ʻoku ou pehē kiate kimoutolu, ko e meʻa ʻaonga taha ʻeni kiate aú, ke ʻalu atu ʻa ʻeku leá ki he fānau ʻa e tangatá, ko hono taumuʻá ke fakavaivaiʻi ʻa e loto ʻo e fānau ʻa e tangatá koeʻuhí ke mou lelei ai. ʻE pehē. ʻĒmeni."
                },
                {
                    "number": 6,
                    "text": "Pea ko e tahá, ko e moʻoni ʻoku ou pehē kiate kimoutolu, ʻoku ngali poto pea ʻaonga kiate au, ki heʻeku tamaioʻeiki ko Sione Sionisoní ʻa ia kuó u tali ʻene feilaulaú, pea kuó u ongoʻi ʻa ʻene ngaahi lotú, ʻa ia kuó u fai kiate ia ʻa e talaʻofa ʻo e moʻui taʻengatá ʻo fakatatau ki heʻene tauhi ʻeku ngaahi fekaú ʻo fai atu ai pē mei heni—"
                },
                {
                    "number": 7,
                    "text": "He ko ha hako ia ʻo Siosefa pea ko e tokotaha ia ʻoku kau ʻi hono maʻu ʻo e ngaahi tāpuaki ʻo e talaʻofa ʻa ia naʻe fai ki heʻene ngaahi tamaí—"
                },
                {
                    "number": 8,
                    "text": "Ko e moʻoni ʻoku ou pehē kiate kimoutolu, ʻoku lelei kiate au ke ne hoko ko ha mēmipa ʻo e kautahá, koeʻuhí ke ne tokoni ʻi hono ʻomai ʻo ʻeku leá ki he fānau ʻa e tangatá."
                },
                {
                    "number": 9,
                    "text": "Ko ia ke mou fakanofo ia ki he tāpuakí ni, pea kuo pau te ne feinga mālohi ke matoʻo atu ʻa e ngaahi moʻua ʻoku ʻefihia ai ʻa e fale kuo tuhuʻi ʻiate kimoutolú, koeʻuhí ke ne nofo ai. ʻE pehē. ʻĒmeni."
                }
            ]
        },
        "/study/scriptures/dc-testament/dc/97": {
            "uri": "/study/scriptures/dc-testament/dc/97",
            "title": "Tokāteline mo e Ngaahi Fuakava 97",
            "data_type": "chapter",
            "chapter_name": "Vahe 97",
            "chapter_summary": [
                "1–2, ʻOku tāpuekina ha tokolahi ʻo e Kāingalotu ʻi Saioné (Vahefonua Siakisoní, Mīsuli) koeʻuhi ko ʻenau tui faivelengá; 3–5, ʻOku fakamālō kia Paʻale P. Pālati koeʻuhi ko ʻene ngaahi ngāue ʻi he akoʻanga ʻi Saioné; 6–9, ʻOku tali ʻe he ʻEikí ʻa kinautolu ʻoku nau tauhi ʻa ʻenau ngaahi fuakavá; 10–17, Kuo pau ke langa ha fale ʻi Saione ʻa ia ʻe lava ʻa e loto-maʻá ʻo mamata ai ki he ʻOtuá; 18–21, Ko Saione ʻa e loto-maʻá; 22–28, ʻE hao ʻa Saione mei he ngaahi tautea ʻa e ʻEikí ʻo kapau te ne tui faivelenga."
            ],
            "verses": [
                {
                    "number": 1,
                    "text": "Ko e moʻoni ʻoku ou pehē kiate kimoutolu ʻe hoku ngaahi kaumeʻa, ʻoku ou lea kiate kimoutolu ʻaki hoku leʻó, ʻio ʻa e leʻo ʻo hoku Laumālié, koeʻuhí ke u lava ʻo fakahā kiate kimoutolu ʻa hoku lotó ʻo kau ki homou kāinga ʻi he fonua ko Saioné, ʻa ia ʻoku loto-fakatōkilalo moʻoni ʻa honau tokolahi pea ʻoku nau feinga fakamātoato ke ako ʻa e potó pea ʻiloʻi ʻa e moʻoní."
                },
                {
                    "number": 2,
                    "text": "Ko e moʻoni, ko e moʻoni ʻoku ou pehē kiate kimoutolu, ʻoku monūʻia ʻa e faʻahinga peheé, he te nau maʻu; he ko au ko e ʻEikí, ʻoku ou fakahā ʻa e ʻaloʻofa kiate kinautolu kotoa pē ʻoku angamaluú pea kiate kinautolu kotoa pē ʻoku ou faʻiteliha ki aí, koeʻuhi ke u tonuhia ʻo kau ka ʻomi ʻa kinautolu ki he fakamāú."
                },
                {
                    "number": 3,
                    "text": "Vakai, ʻoku ou pehē kiate kimoutolu, ʻo kau ki he akoʻanga ʻi Saioné, ko au, ko e ʻEikí, ʻoku ou fiefia lahi ʻi he ʻi ai ha akoʻanga ʻi Saione, kae ʻumaʻā ʻi heʻeku tamaioʻeiki ko Paʻale P. Pālatí, he ʻokú ne nofo maʻu ʻiate au."
                },
                {
                    "number": 4,
                    "text": "Pea fakatatau ki he hokohoko atu ʻo ʻene nofo maʻu ʻiate aú te ne fai atu ʻi he pule ki he akoʻangá ʻi he fonua ko Saioné kae ʻoua ke u ʻoatu kiate ia ha ngaahi fekau kehe."
                },
                {
                    "number": 5,
                    "text": "Pea te u tāpuakiʻi ia ʻaki ʻa e ngaahi tāpuaki lahi ʻaupito, ʻi hono fakamatalaʻi ʻo e ngaahi folofolá mo e ngaahi meʻa lilo kotoa pē ke fakamāmaʻi ʻa e akoʻangá, pea mo e siasi ʻi Saioné."
                },
                {
                    "number": 6,
                    "text": "Pea ko au, ko e ʻEikí, ʻoku ou loto lelei ke fakahā ʻa e ʻaloʻofa ki hono toe ʻo e akoʻangá; ka neongo iá, ʻoku ʻi ai ʻa e niʻihi ʻoku totonu ke tauteaʻi, pea ʻe fakahā ʻa ʻenau ngaahi ngāué."
                },
                {
                    "number": 7,
                    "text": "Kuo ʻai ʻa e tokí ki he tefito ʻo e ngaahi ʻakaú; pea ko e ʻakau kotoa pē ʻoku ʻikai tupu ai ʻa e fua leleí ʻe tā hifo ia pea laku ki he afí. Ko au, koe ʻEikí, kuó u lea ʻaki ia."
                },
                {
                    "number": 8,
                    "text": "Ko e moʻoni ʻoku ou pehē kiate kimoutolu, ko kinautolu kotoa pē ʻiate kinautolu ʻa ia ʻoku nau ʻilo ʻoku angatonu, mo mafesifesi ʻa honau lotó, pea fakatomala ʻa honau laumālié, pea nau loto-fiemālie ke tauhi ʻa ʻenau ngaahi fuakavá ʻi he feilaulaú—ʻio, ʻa e feilaulau kotoa pē ʻa ia ko au, ko e ʻEikí, te u fekaú—ʻoku ou tali ʻa kinautolu."
                },
                {
                    "number": 9,
                    "text": "He ko au, ko e ʻEikí, te u pule ke nau fakatupu mai ha fua ʻo hangē ko ha ʻakau fua lahi, ʻa ia kuo tō ʻi ha kelekele lelei, ʻi ha veʻe vaitafe maʻa, ʻa ia ʻoku fua ʻaki ʻa e fua lahi ʻoku mahuʻinga lahi."
                },
                {
                    "number": 10,
                    "text": "Ko e moʻoni ʻoku ou pehē kiate kimoutolu, ko hoku lotó ke langa ha fale kiate au ʻi he fonua ko Saioné, ʻo hangē ko e sīpinga kuó u ʻoatu kiate kimoutolú."
                },
                {
                    "number": 11,
                    "text": "ʻIo, tuku ke langa fakatoʻotoʻo ia, ʻaki ʻa e vahehongofulu ʻa hoku kakaí."
                },
                {
                    "number": 12,
                    "text": "Vakai, ko e vahehongofulu mo e feilaulau ʻeni ʻa ia ko au, ko e ʻEikí, ʻoku ou ʻekeʻi mei honau nimá, koeʻuhi ke ʻi ai ha fale ʻe langa kiate au ki hono fakamoʻui ʻo Saione—"
                },
                {
                    "number": 13,
                    "text": "Ke hoko ko ha potu ke fakafetaʻi ai ʻa e kāingalotu kotoa pē, pea ke hoko ko ha potu ke akoʻi ai ʻa kinautolu kotoa pē kuo ui ki he ngāue fakafaifekaú ʻi honau ngaahi uí mo e ngaahi lakanga kehekehe kotoa pē;"
                },
                {
                    "number": 14,
                    "text": "Koeʻuhí ke fakahaohaoaʻi ʻa kinautolu ʻi he ʻiloʻi ʻo ʻenau ngāue fakafaifekaú, ʻi he tefitoʻi fakakaukau, ʻi he tefitoʻi moʻoni, pea ʻi he tokāteline, ʻi he ngaahi meʻa kotoa pē ʻoku kau ki he puleʻanga ʻo e ʻOtuá ʻi he māmaní, ʻa ia ko e ngaahi kī ʻo e puleʻanga ko ia kuo foaki kiate kimoutolú."
                },
                {
                    "number": 15,
                    "text": "Pea ʻe fakatatau ki he hanga ʻe hoku kakaí ʻo langa ha fale kiate au ʻi he huafa ʻo e ʻEikí, pea ʻikai tuku ke hū ki ai ha meʻa taʻemaʻa, koeʻuhí ke ʻoua naʻa ʻuliʻi iá, ʻe nofo ai ʻa hoku nāunaú;"
                },
                {
                    "number": 16,
                    "text": "ʻIo, pea ʻe ʻi ai mo hoku lotolotongá, he te u hū ki ai, pea ko e kakai loto-maʻa kotoa pē ʻe hū ki aí te nau mamata ki he ʻOtuá."
                },
                {
                    "number": 17,
                    "text": "Ka ʻo kapau ʻe ʻuliʻi ia, ʻe ʻikai te u hū ki ai, pea ʻe ʻikai ke ʻi ai ʻa hoku nāunaú; koeʻuhí ʻe ʻikai te u hū ki he ngaahi temipale taʻe-māʻoniʻoni."
                },
                {
                    "number": 18,
                    "text": "Pea ko ʻeni, vakai, kapau ʻe fai ʻe Saione ʻa e ngaahi meʻá ni, te ne tupulekina, pea mafola atu ʻo hoko ʻo fuʻu nāunauʻia ʻaupito, mo fuʻu lahi ʻaupito, mo fuʻu fakamanavahē ʻaupito."
                },
                {
                    "number": 19,
                    "text": "Pea ʻe fakalāngilangiʻi ia ʻe he ngaahi puleʻanga ʻo e māmaní, pea te nau pehē: Ko e moʻoni ko Saione ʻa e kolo ʻo hotau ʻOtuá, pea ko e moʻoni ʻe ʻikai ke hinga ʻa Saione, pe ueʻi ia mei hono tuʻuʻangá, he ʻoku ʻafio ai ʻa e ʻOtuá, pea ʻoku ʻi ai ʻa e toʻukupu ʻo e ʻEikí;"
                },
                {
                    "number": 20,
                    "text": "Pea kuó ne fuakava ʻi he mālohi ʻo hono māfimafí ke hoko ko hono fakamoʻuiʻangá pea mo hono taua māʻolungá."
                },
                {
                    "number": 21,
                    "text": "Ko ia, ko e moʻoni, ʻoku folofola peheni ʻe he ʻEikí, tuku ke fiefia ʻa Saione, he ko e Saioné ʻeni—Ko e Loto-maʻá; ko ia, tuku ke fiefia ʻa Saione, ka ʻe tangilāulau ʻa e kau fai angahala kotoa pē."
                },
                {
                    "number": 22,
                    "text": "He vakai, pea ʻiloange, ʻoku ʻunuʻunu vave mai ʻa e tautea ki he kau fakaʻotuamaté ʻo hangē ko e ʻahiohio; pea ko hai ʻe hao mei ai?"
                },
                {
                    "number": 23,
                    "text": "ʻE ʻalu atu ʻa e tautea ʻa e ʻEikí ʻi he pō pea ʻi he ʻaho, pea ʻe hanga ʻe hono ongoongo ʻo iá ʻo fakamamahiʻi ʻa e kakai kotoa pē; ʻio, ʻe ʻikai taʻofi ia kae ʻoua ke hāʻele mai ʻa e ʻEikí;"
                },
                {
                    "number": 24,
                    "text": "He kuo tupu ʻa e houhau ʻo e ʻEikí ki heʻenau ngaahi anga-fakalieliá pea mo ʻenau ngaahi ngāue kovi kotoa pē."
                },
                {
                    "number": 25,
                    "text": "Ka neongo iá, ka ʻe hao ʻa Saione ʻo kapau te ne tokanga ke fai ʻa e ngaahi meʻa kotoa pē kuó u fekau kiate iá."
                },
                {
                    "number": 26,
                    "text": "Ka ʻo kapau ʻe ʻikai te ne tokanga ke fai ʻa e meʻa kotoa pē kuó u fekau kiate iá, te u ʻaʻahi kiate ia ʻo fakatatau ki heʻene ngaahi ngāue kotoa pē, ʻaki ʻa e faingataʻaʻia lahi, ʻaki ʻa e fakaʻauha, mo e mahaki fakaʻauha, mo e heletā, mo e tautea, mo e afi fakaʻauha."
                },
                {
                    "number": 27,
                    "text": "Ka neongo iá, tuku ke lau ʻo toe tuʻo taha pē ki hono telingá, ko au, ko e ʻEikí, kuó u tali ʻa ʻene feilaulaú; pea kapau ʻe ʻikai te ne toe fai angahala ʻe ʻikai hoko mai kiate ia ha taha ʻo e ngaahi meʻá ni;"
                },
                {
                    "number": 28,
                    "text": "Pea te u tāpuakiʻi ia ʻaki ʻa e ngaahi tāpuaki, pea fakalahi kiate ia ʻa e ngaahi tāpuaki ʻo liunga lahi, pea ki hono ngaahi toʻu tangatá ʻo taʻengata pea taʻengata, ʻoku folofola ʻe he ʻEiki ko homou ʻOtuá. ʻĒmeni."
                }
            ]
        },
        "/study/scriptures/dc-testament/dc/98": {
            "uri": "/study/scriptures/dc-testament/dc/98",
            "title": "Tokāteline mo e Ngaahi Fuakava 98",
            "data_type": "chapter",
            "chapter_name": "Vahe 98",
            "chapter_summary": [
                "1–3, ʻE hoko ʻa e ngaahi faingataʻaʻia ʻo e Kāingalotú ko ha meʻa ia ʻe kau lelei kiate kinautolu; 4–8, ʻOku fekau ki he Kāingalotú ke nau poupou ki he lao fakakonisitūtone ʻo e fonuá; 9–10, ʻOku totonu ke poupouʻi ha kau tangata faitotonu, anga-fakapotopoto, mo lelei ki he puleʻanga fakamāmaní; 11–15, ʻE maʻu ʻa e moʻui taʻengatá ʻe kinautolu ʻoku nau foaki ʻenau moʻuí koeʻuhi ko e ngāue ʻa e ʻEikí; 16–18, Taʻofi ʻa e taú kae fakahā ʻa e melinó; 19–22, ʻOku valokiʻi mo fekauʻi ʻa e Kāingalotu ʻi Ketilaní ke nau fakatomala; 23–32, ʻOku fakahā mai ʻe he ʻEikí ʻa ʻene ngaahi fono ʻa ia ʻokú ne puleʻi ʻa e ngaahi fakatangá mo e ngaahi faingataʻaʻia ʻoku tuku ke hoko mai ki hono kakaí; 33–38, ʻOku toki fakatonuhiaʻi pē ʻa e taú ʻi he taimi ʻoku fekauʻi ai ia ʻe he ʻEikí; 39–48, ʻOku fekau ki he Kāingalotú ke nau fakamolemoleʻi ʻa honau ngaahi filí, ʻa ia, ʻo kapau te nau fakatomala, te nau hao foki mei he tautea ʻa e ʻEikí."
            ],
            "verses": [
                {
                    "number": 1,
                    "text": "Ko e moʻoni ʻoku ou pehē kiate kimoutolu ʻe hoku ngaahi kaumeʻa, ʻoua ʻe manavahē, tuku ke fiemālie ʻa homou lotó; ʻio, fiefia maʻu ai pē, pea ʻoatu ʻa e fakafetaʻi ʻi he ngaahi meʻa kotoa pē;"
                },
                {
                    "number": 2,
                    "text": "Tatali ʻi he faʻa kātaki ki he ʻEikí, he kuo aʻu hake ʻa hoʻomou ngaahi lotú ki he telinga ʻo e ʻEiki ʻo e Sapaotí, pea kuo tohi ia ʻaki ʻa e meʻa fakamaʻu mo e fakamoʻoni ko ʻení—kuo fuakava ʻa e ʻEikí mo tuʻutuʻuni ʻe tali ia."
                },
                {
                    "number": 3,
                    "text": "Ko ia, ʻokú ne fai ʻa e talaʻofá ni kiate kimoutolu, ʻaki ʻa e fuakava taʻe-faʻa-liliu ʻa ia ʻe fakahoko ia; pea ʻe fengāueʻaki fakataha ʻa e ngaahi meʻa kotoa pē ʻa ia kuo fakamamahiʻi ʻaki ʻa kimoutolú koeʻuhi ko hoʻomou leleí, pea ki hono fakalāngilangiʻi ʻo hoku hingoá, ʻoku folofola ʻe he ʻEikí."
                },
                {
                    "number": 4,
                    "text": "Pea ko ʻeni, ko e moʻoni ʻoku ou pehē kiate kimoutolu ʻo kau ki he ngaahi lao ʻo e fonuá, ko hoku lotó ke tokanga ʻa hoku kakaí ke nau fai ʻa e ngaahi meʻa kotoa pē ʻa ia te u fekau kiate kinautolú."
                },
                {
                    "number": 5,
                    "text": "Pea ko e lao ko ia ʻo e fonuá ʻa ia ʻoku hoa mo e konisitūtoné, ʻa ia ʻoku poupouʻi ʻa e tefito ʻo e tauʻatāiná ʻi hono tauhi maʻu ʻo e ngaahi totonu mo e ngaahi faingamālié, ʻoku kau ia ki he faʻahinga kotoa pē ʻo e tangatá, pea ʻoku totonu ia ʻi hoku ʻaó."
                },
                {
                    "number": 6,
                    "text": "Ko ia, ko au, ko e ʻEikí, ʻoku ou fakatonuhiaʻi ʻa kimoutolu pea mo homou kāinga ʻo hoku siasí, ʻi he poupouʻi ʻo e laó ʻa ia ko e lao fakakonisitūtone ʻo e fonuá;"
                },
                {
                    "number": 7,
                    "text": "Pea ko e meʻa ki he lao ʻa e tangatá, ʻilonga ha meʻa ʻoku lahi hake pe siʻi hifo ʻi he meʻa ní, ʻoku tupu ia mei he koví."
                },
                {
                    "number": 8,
                    "text": "Ko au, ko e ʻEiki ko e ʻOtuá, ʻoku ou fakatauʻatāinaʻi ʻa kimoutolu, ko ia ʻoku mou tauʻatāina moʻoni; pea ʻoku fakatauʻatāinaʻi foki ʻa kimoutolu ʻe he laó."
                },
                {
                    "number": 9,
                    "text": "Ka neongo iá, ko e taimi ʻoku pule ai ʻa e kau fai angahalá ʻoku tangi ʻa e kakaí."
                },
                {
                    "number": 10,
                    "text": "Ko ia, ʻoku totonu ke kumi faivelenga ki he kau tangata angatonu mo anga-fakapotopoto, pea ʻoku totonu ke mou tokanga ke poupouʻi hake ʻa e kau tangata angalelei mo anga-fakapotopotó; ka ʻikai pea ʻilonga ha meʻa ʻoku siʻi hifo ʻi he ngaahi meʻá ni ʻoku tupu ia mei he koví."
                },
                {
                    "number": 11,
                    "text": "Pea ʻoku ou fai kiate kimoutolu ʻa e fekau, ke mou liʻaki ʻa e kovi kotoa pē pea pīkitai ki he lelei kotoa pē, koeʻuhí ke mou moʻui ʻo fakatatau ki he folofola kotoa pē ʻoku ʻalu atu ʻi he fofonga ʻo e ʻOtuá."
                },
                {
                    "number": 12,
                    "text": "He te ne foaki ki he kau tui faivelengá ʻa e ʻotu lea ki he ʻotu lea, ʻa e akonaki ki he akonaki; pea te u siviʻi mo fakamoʻoniʻi ʻa kimoutolu ʻi he meʻá ni."
                },
                {
                    "number": 13,
                    "text": "Pea ko ia ia ʻokú ne tuku hifo ʻene moʻuí koeʻuhi ko ʻeku ngāué, mo hoku hingoá, te ne toe maʻu ia, ʻio ʻa e moʻui taʻengatá."
                },
                {
                    "number": 14,
                    "text": "Ko ia, ʻoua te mou manavahē ki homou ngaahi filí, he kuó u tuʻutuʻuni ʻi hoku lotó, ʻoku folofola ʻe he ʻEikí, te u siviʻi ʻa kimoutolu ʻi he ngaahi meʻa kotoa pē, pe te mou nofo maʻu ʻi heʻeku fuakavá, ʻio ʻo aʻu ki he maté, koeʻuhí ke ʻilo ai ʻoku mou taau."
                },
                {
                    "number": 15,
                    "text": "He kapau ʻe ʻikai te mou nofo maʻu ʻi heʻeku fuakavá ʻoku ʻikai te mou taau mo au."
                },
                {
                    "number": 16,
                    "text": "Ko ia, taʻofi ʻa e taú pea fakahā ʻa e melinó, pea feinga faivelenga ke liliu ʻa e loto ʻo e fānaú ki heʻenau ngaahi tamaí, pea mo e loto ʻo e ngaahi tamaí ki he fānaú;"
                },
                {
                    "number": 17,
                    "text": "Pea ko e tahá, ko e loto ʻo e kau Siú ki he kau palōfitá, mo e kau palōfitá ki he kau Siú; telia naʻá ku haʻu ʻo taaʻi ʻa e māmaní kotoa ʻaki ha malaʻia, pea fakaʻauha ʻa e kakano kotoa pē ʻi hoku ʻaó."
                },
                {
                    "number": 18,
                    "text": "ʻOua ʻe tuku ke puputuʻu homou lotó; he ʻoku lahi ʻa e ngaahi nofoʻanga lahi ʻi he fale ʻo ʻeku Tamaí, pea kuó u teuteu ha potu moʻomoutolu; pea ko e feituʻu ʻoku ou ʻi ai mo ʻeku Tamaí, te mou ʻi ai mo kimoutolu foki."
                },
                {
                    "number": 19,
                    "text": "Vakai, ko au, ko e ʻEikí, ʻoku ʻikai te u loko leleiʻia ʻi he tokolahi ʻoku ʻi he siasi ʻi Ketilaní;"
                },
                {
                    "number": 20,
                    "text": "He ʻoku ʻikai te nau liʻaki ʻenau ngaahi angahalá, mo ʻenau ngaahi fai angahalá, mo e hīkisia ʻo honau lotó, mo ʻenau mānumanú, mo ʻenau ngaahi meʻa fakalielia kotoa pē, pea tauhi ʻa e ngaahi lea ʻo e potó mo e moʻui taʻengata ʻa ia kuó u foaki kiate kinautolú."
                },
                {
                    "number": 21,
                    "text": "Ko e moʻoni ʻoku ou pehē kiate kimoutolu, ko au, ko e ʻEikí te u tauteaʻi ʻa kinautolu pea fai ʻa e meʻa ʻoku ou faʻiteliha ki aí, ʻo kapau ʻe ʻikai te nau fakatomala mo tauhi ʻa e ngaahi meʻa kotoa pē kuó u lea ʻaki kiate kinautolú."
                },
                {
                    "number": 22,
                    "text": "Pea ko e tahá ʻoku ou pehē kiate kimoutolu, kapau te mou tokanga ke fai ʻa e meʻa kotoa pē ʻoku ou fekau kiate kimoutolú, ko au, ko e ʻEikí, te u taʻofi ʻa e lili mo e ʻita kotoa meiate kimoutolu, pea ʻe ʻikai lavaʻi ʻa kimoutolu ʻe he ngaahi matapā ʻo helí."
                },
                {
                    "number": 23,
                    "text": "Ko ʻeni, ʻoku ou lea kiate kimoutolu ʻo kau ki homou ngaahi fāmilí—kapau ʻe taaʻi ʻa kimoutolu, pe ko homou ngaahi fāmilí, ʻo tuʻo taha, ʻe ha kau tangata, pea mou kātakiʻi ia ʻi he faʻa kātaki ʻo ʻikai te mou lea kovi kiate kinautolu, pe feinga ke sāuni, ʻe totongi kiate kimoutolu;"
                },
                {
                    "number": 24,
                    "text": "Ka ʻo kapau ʻe ʻikai te mou kātakiʻi ia ʻi he faʻa kātaki, ʻe lau ia kiate kimoutolu ko ha tautea totonu kiate kimoutolu."
                },
                {
                    "number": 25,
                    "text": "Pea ko e tahá, kapau ʻe taaʻi ʻa kimoutolu ʻe homou filí ko hono tuʻo ua, pea ʻikai te mou lea kovi ki homou filí, pea mou kātakiʻi ia ʻi he faʻa kātaki, ʻe liunga teau ʻa hoʻomou totongí;"
                },
                {
                    "number": 26,
                    "text": "Pea ko e tahá, kapau te ne taaʻi ʻa kimoutolu ko hono tuʻo tolú, pea mou kātakiʻi ia ʻi he faʻa kātaki, ʻe liunga fā kiate kimoutolu ʻa hoʻomou totongí;"
                },
                {
                    "number": 27,
                    "text": "Pea ʻe tuʻu ʻa e ngaahi fakamoʻoni ʻe tolu ko ʻení ke talatalaakiʻi ʻa homou filí ʻo kapau ʻe ʻikai te ne fakatomala, pea ʻe ʻikai toʻo atu ia."
                },
                {
                    "number": 28,
                    "text": "Pea ko ʻeni, ko e moʻoni ʻoku ou pehē kiate kimoutolu, kapau ʻe hao ʻa e fili ko iá mei heʻeku tauteá, ʻo ʻikai ʻomi ia ke fakamāuʻi ʻi hoku ʻaó, te mou toki vakai leva ke mou lea fakatokanga kiate ia ʻi hoku hingoá, ke ʻoua naʻá ne toe haʻu kiate kimoutolu, pe ki homou fāmilí, naʻa mo e fānau ʻa hoʻomou fānaú ʻo aʻu ki he toʻu tangata hono tolú mo hono faá."
                },
                {
                    "number": 29,
                    "text": "Pea ko ia, kapau te ne ʻalu atu kiate kimoutolu pe ko hoʻomou fānaú pe ko e fānau ʻa hoʻomou fānaú ʻo aʻu ki he toʻu tangata hono tolú mo hono faá, kuó u tuku ʻa homou filí ki homou nimá;"
                },
                {
                    "number": 30,
                    "text": "Pea kapau te mou toki fakahaofi ia, ʻe totongi kiate kimoutolu koeʻuhi ko hoʻomou māʻoniʻoní; kae ʻumaʻā mo hoʻomou fānaú mo e fānau ʻa hoʻomou fānaú ʻo aʻu ki he toʻu tangata hono tolú mo hono faá."
                },
                {
                    "number": 31,
                    "text": "Ka neongo iá, ʻoku ʻi homou nimá ʻa homou filí; pea kapau te mou totongi kiate ia ʻo fakatatau ki heʻene ngaahi ngāué, ʻoku mou tonuhia; kapau kuó ne feinga ke tāmateʻi ʻa kimoutolu pea kuo tuʻutāmaki ʻa hoʻomou moʻuí koeʻuhi ko ia, ʻoku ʻi homou nimá ʻa homou filí pea ʻoku mou tonuhia."
                },
                {
                    "number": 32,
                    "text": "Vakai, ko e fono ʻeni naʻá ku foaki ki heʻeku tamaioʻeiki ko Nīfaí mo hoʻomou ngaahi tamai, ko Siosefa, mo Sēkope, mo ʻAisake, mo ʻĒpalahamé, pea mo ʻeku kau palōfitá mo e kau ʻaposetolo kotoa pē ʻi he kuonga muʻá."
                },
                {
                    "number": 33,
                    "text": "Pea ko e tahá, ko e fono ʻeni ʻa ia naʻá ku ʻoange ki hoku kakaí ʻi he kuonga muʻá, ke ʻoua naʻa nau ʻalu atu ke tauʻi ha puleʻanga, faʻahinga, lea, pe kakai, tuku kehe pē ʻo kapau ko au, ko e ʻEikí, naʻá ku fekauʻi ʻa kinautolú."
                },
                {
                    "number": 34,
                    "text": "Pea kapau ʻe tala tau kiate kinautolu ʻe ha puleʻanga, lea, pe kakai, ke nau fuofua hiki hake ha fuka ʻo e melino ki he kakai, puleʻanga, pe lea ko iá;"
                },
                {
                    "number": 35,
                    "text": "Pea kapau ʻe ʻikai ke tali ʻe he kakai ko iá ʻa e tala fakamelinó, pe ko hono fai tuʻo uá pe ko hono tuʻo tolú, ʻoku totonu ke nau ʻomi ʻa e ngaahi fakamoʻoní ni ki he ʻao ʻo e ʻEikí;"
                },
                {
                    "number": 36,
                    "text": "Pea ko au, ko e ʻEikí, te u toki fai kiate kinautolu ha fekau, pea fakatonuhiaʻi ʻa kinautolu ʻi he ʻalu atu ke tauʻi ʻa e puleʻanga, lea, pe kakai ko iá."
                },
                {
                    "number": 37,
                    "text": "Pea ko au, ko e ʻEikí, te u fai ʻenau ngaahi taú, pea mo e ngaahi tau ʻa ʻenau fānaú mo e fānau ʻa ʻenau fānaú, kae ʻoua kuo nau sāuni maʻanautolu ki honau ngaahi filí kotoa pē, ʻo aʻu ki he toʻu tangata hono tolú mo hono faá."
                },
                {
                    "number": 38,
                    "text": "Vakai, ko e sīpinga ʻeni ki he kakai kotoa pē, ʻoku folofola ʻe he ʻEikí ko homou ʻOtuá, koeʻuhí ke nau tonuhia ʻi hoku ʻaó."
                },
                {
                    "number": 39,
                    "text": "Pea ko e tahá, ko e moʻoni ʻoku ou pehē kiate kimoutolu, ʻo ka hili ʻa e ʻuluaki haʻu ʻa homou fili kiate koé, kapau te ne fakatomala pea haʻu kiate koe ʻo kole hoʻo fakamolemolé, ke fakamolemoleʻi ia, ʻo ʻikai toe lau ia ko e fakamoʻoni ke talatalaakiʻi ʻaki ʻa ho filí—"
                },
                {
                    "number": 40,
                    "text": "Pea fai pehē ʻo aʻu ki hono tuʻo uá mo hono tuʻo tolú; pea ʻi he taimi kotoa pē ʻe fakatomala ai ʻa ho filí ʻi he hala kuó ne faihala ai kiate koé, ke ke fakamolemoleʻi ia, ʻo aʻu ki he tuʻo fitungofulu liunga fitu."
                },
                {
                    "number": 41,
                    "text": "Pea kapau te ne faihala kiate koe ko ʻene fuofua fai ia ʻo ʻikai fakatomala, ke ke fakamolemoleʻi pē ia."
                },
                {
                    "number": 42,
                    "text": "Pea kapau te ne faihala kiate koe ko hono tuʻo ua, pea ʻikai fakatomala, ke ke fakamolemoleʻi pē ia."
                },
                {
                    "number": 43,
                    "text": "Pea kapau te ne faihala kiate koe ko hono tuʻo tolu, pea ʻikai fakatomala, ke ke fakamolemoleʻi ia foki."
                },
                {
                    "number": 44,
                    "text": "Ka ʻo kapau te ne faihala kiate koe ko hono tuʻo fā, ʻe ʻikai te ke fakamolemoleʻi ia, ka te ke ʻomi ʻa e ngaahi fakamoʻoní ni ki he ʻao ʻo e ʻEikí; pea ʻe ʻikai ke fakangaloʻi ia kae ʻoua ke ne fakatomala pea totongi kiate koe ʻo liunga fā ʻi he ngaahi meʻa kotoa pē kuó ne faihala ai kiate koé."
                },
                {
                    "number": 45,
                    "text": "Pea kapau te ne fai ʻeni, ke ke fakamolemoleʻi ia ʻaki ho lotó kotoa; pea kapau ʻe ʻikai te ne fai ʻeni, ko au, ko e ʻEikí, te u sāuni maʻau ki ho filí ʻo liunga teau;"
                },
                {
                    "number": 46,
                    "text": "Pea ki heʻene fānaú mo e fānau ʻa ʻene fānaú ʻo kinautolu kotoa pē ʻoku fehiʻa kiate aú, ʻo aʻu ki he toʻu tangata hono tolú mo hono faá."
                },
                {
                    "number": 47,
                    "text": "Ka ʻo kapau ʻe fakatomala ʻa e fānaú, pe ko e fānau ʻa e fānaú, ʻo tafoki ki he ʻEiki ko honau ʻOtuá, ʻaki honau lotó kotoa, pea mo honau iví, ʻatamaí, mo e mālohí kotoa, pea totongi ʻo liunga fā ki he ngaahi hala kotoa pē kuo nau faihala aí, pe kuo faihala ai ʻa ʻenau ngaahi tamaí, pe ko e ngaahi tamai ʻa ʻenau ngaahi tamaí, ʻe toki fakafoki leva ai ʻa hoʻo ʻitá;"
                },
                {
                    "number": 48,
                    "text": "Pea ʻe ʻikai toe hoko kiate kinautolu ʻa e tautea, ʻoku folofola ʻe he ʻEiki ko ho ʻOtuá, pea ʻe ʻikai toe ʻomi ʻa ʻenau ngaahi faihalá ke hoko ko e fakamoʻoni kiate kinautolu ʻi he ʻao ʻo e ʻEikí. ʻĒmeni."
                }
            ]
        },
        "/study/scriptures/dc-testament/dc/99": {
            "uri": "/study/scriptures/dc-testament/dc/99",
            "title": "Tokāteline mo e Ngaahi Fuakava 99",
            "data_type": "chapter",
            "chapter_name": "Vahe 99",
            "chapter_summary": [
                "1–8, ʻOku ui ʻa Sione Moataki ke malangaʻaki ʻa e ongoongoleleí, pea ko kinautolu ʻoku nau tali iá ʻoku nau tali ʻa e ʻEikí pea te nau maʻu ʻa e ʻaloʻofá."
            ],
            "verses": [
                {
                    "number": 1,
                    "text": "Vakai, ʻoku folofola peheni ʻe he ʻEikí ki heʻeku tamaioʻeiki ko Sione Moatakí—ʻoku ui koe ke ke ʻalu ki he ngaahi fonua fakahahaké mei he fale ki he fale, pea mei he kiʻi kolo ki he kiʻi kolo, pea mei he kolo lahi ki he kolo lahi, ke malanga ʻaki ʻeku ongoongolelei taʻengatá ki hono kakaí, ʻi he lotolotonga ʻo e fakatanga mo e fai angahalá."
                },
                {
                    "number": 2,
                    "text": "Pea ko ia ia ʻokú ne tali koé ʻokú ne tali au; pea te ke maʻu ʻa e mālohi ke fakahā ʻa ʻeku leá ʻi he fakahā ʻa hoku Laumālie Māʻoniʻoní."
                },
                {
                    "number": 3,
                    "text": "Pea ko ia ia ʻokú ne tali koe ʻo hangē ko ha tamasiʻi siʻí, ʻokú ne tali ʻa hoku puleʻangá; pea ʻoku monūʻia ʻa kinautolu, he te nau maʻu ʻa e ʻaloʻofá."
                },
                {
                    "number": 4,
                    "text": "Pea ko ia ia ʻoku ʻikai te ne tali koé, ʻe ʻikai tali ia mo hono falé ʻe heʻeku Tamaí; pea ke ke fufulu ʻa ho vaʻé ʻi he ngaahi potu lilo ʻi he veʻehalá ke hoko ko ha fakamoʻoni ke talatalaakiʻi ʻaki ʻa kinautolu."
                },
                {
                    "number": 5,
                    "text": "Pea vakai, pea ʻiloange, ʻoku ou haʻu vave ke fai fakamaau, ke fakamoʻoniʻi ki he kakai kotoa pē ʻa ʻenau ngaahi ngāue kovi ʻa ia kuo nau fai kiate aú, ʻo hangē ko ia kuo tohi ʻo kau kiate au ʻi he ngaahi tohí."
                },
                {
                    "number": 6,
                    "text": "Pea ko ʻeni, ko e moʻoni ʻoku ou pehē kiate koe, ʻoku ʻikai ʻaonga ke ke ʻalu kae ʻoua ke ʻi ai ha meʻa ke tauhi ʻaki ʻa hoʻo fānaú, pea fekau ke nau ʻalu hake ʻi he angaʻofa ki he pīsope ʻo Saioné."
                },
                {
                    "number": 7,
                    "text": "Pea ʻo ka hili ha ngaahi taʻu siʻi, ʻo kapau te ke fie maʻu meiate au, ʻe lelei ke ke ʻalu hake foki ki he fonua leleí, ʻo maʻu ho tofiʻá;"
                },
                {
                    "number": 8,
                    "text": "Ka ʻikai, pea ke ke fai atu hono malanga ʻaki ʻo ʻeku ongoongoleleí kae ʻoua ke toʻo atu koe. ʻĒmeni."
                }
            ]
        },
        "/study/scriptures/dc-testament/dc/100": {
            "uri": "/study/scriptures/dc-testament/dc/100",
            "title": "Tokāteline mo e Ngaahi Fuakava 100",
            "data_type": "chapter",
            "chapter_name": "Vahe 100",
            "chapter_summary": [
                "1–4, Kuo pau ke malanga ʻaki ʻe Siosefa mo Sitenei ʻa e ongoongoleleí ki hono fakamoʻui ʻo e ngaahi laumālié; 5–8, ʻE foaki kiate kinaua ʻi he houa pē ko iá ʻa e meʻa ke na leaʻakí; 9–12, ʻE hoko ʻa Sitenei ko e tangata lea pea hoko ʻa Siosefa ko e tangata maʻu fakahā, pea fakamoʻoni ʻi he mālohi lahi; 13–17, ʻE fokotuʻu hake ʻe he ʻEikí ha kakai haohaoa, pea ʻe fakamoʻui ʻa e kau talangofuá."
            ],
            "verses": [
                {
                    "number": 1,
                    "text": "Ko e moʻoni ʻoku folofola peheni ʻe he ʻEikí kiate kimoua, ʻa hoku ongo kaumeʻa ko Sitenei mo Siosefa, ʻoku moʻui lelei ʻa homo ongo fāmilí; ʻoku nau ʻi hoku nimá, pea te u fai kiate kinautolu ʻo fakatatau ki he meʻa ʻoku hā ngali lelei kiate aú; he ʻoku ʻiate au ʻa e mālohi kotoa pē."
                },
                {
                    "number": 2,
                    "text": "Ko ia, muimui kiate au, pea fanongo ki he akonaki te u ʻoatu kiate kimouá."
                },
                {
                    "number": 3,
                    "text": "Vakai, pea ʻiloange, ʻoku ʻi ai hoku kakai tokolahi ʻi he potú ni, ʻi he ngaahi potu fonua takatakaí; pea ʻe fakaava ha matapā ʻaonga ʻi he ngaahi potu fonua takatakaí ʻi he fonua fakahahaké ni."
                },
                {
                    "number": 4,
                    "text": "Ko ia, ko au, ko e ʻEikí, kuó u tuku ʻa kimoua ke mo haʻu ki he potú ni; he naʻe hā ngali lelei ia kiate au ki hono fakamoʻui ha ngaahi laumālie."
                },
                {
                    "number": 5,
                    "text": "Ko ia, ko e moʻoni ʻoku ou pehē kiate kimoua, hiki hake homo leʻó ki he kakaí ni; lea ʻaki ʻa e ngaahi fakakaukau te u fakahū ki homo lotó, pea ʻe ʻikai veuveuki ʻa kimoua ʻi he ʻao ʻo e kakaí;"
                },
                {
                    "number": 6,
                    "text": "He ʻe foaki kiate kimoua ʻi he houa ko iá, ʻio, ʻi he mōmēniti ko iá, ʻa e meʻa ke mo leaʻakí."
                },
                {
                    "number": 7,
                    "text": "Ka ʻoku ou fai ha fekau kiate kimoua, ke mo fakahā ʻa e meʻa kotoa pē ʻoku mo fakahā ʻi hoku hingoá, ʻi he loto-molumalu, ʻi he laumālie ʻo e angamalū, ʻi he ngaahi meʻa kotoa pē."
                },
                {
                    "number": 8,
                    "text": "Pea ʻoku ou fai kiate kimoua ʻa e talaʻofa ko ʻení, ʻe fakatatau ki hoʻomo fai ʻení ʻe fekauʻi atu ʻa e Laumālie Māʻoniʻoní ke fakamoʻoniʻi ʻa e ngaahi meʻa kotoa pē ʻa ia te mo leaʻakí."
                },
                {
                    "number": 9,
                    "text": "Pea ʻoku lelei kiate au ke ke hoko koe, ʻa ʻeku tamaioʻeiki ko Siteneí, ko e tangata lea ki he kakaí ni; ʻio, ko e moʻoni, te u fakanofo koe ki he lakangá ni, ʻio ke ke hoko ko e tangata lea maʻa ʻeku tamaioʻeiki ko Siosefá."
                },
                {
                    "number": 10,
                    "text": "Pea te u foaki kiate ia ʻa e mālohi ke ne fakamoʻoni ʻi he mālohi lahi."
                },
                {
                    "number": 11,
                    "text": "Pea te u foaki kiate koe ʻa e ivi ke ke mālohi ʻi he fakamatalaʻi ʻo e ngaahi folofola kotoa pē, koeʻuhí ke ke hoko ko e tangata lea kiate ia, pea te ne hoko ko e tangata maʻu fakahā kiate koe, koeʻuhí ke ke ʻiloʻi ʻa hono pau ʻo e ngaahi meʻa kotoa pē ʻoku kau ki he ngaahi meʻa ʻo hoku puleʻanga ʻi he māmaní."
                },
                {
                    "number": 12,
                    "text": "Ko ia, fai atu ʻa hoʻomo fonongá pea tuku ke fiefia ʻa homo lotó; he vakai, pea ʻilo ange, ʻoku ou ʻiate kimoua ʻo aʻu ki he ngataʻangá."
                },
                {
                    "number": 13,
                    "text": "Pea ko ʻeni ʻoku ou fai kiate kimoua ha lea ʻo kau ki Saione. ʻE huhuʻi ʻa Saione, neongo kuo tauteaʻi ia ʻo kiʻi fuofuoloa siʻi."
                },
                {
                    "number": 14,
                    "text": "Ko homo kāinga, ko ʻeku ongo tamaioʻeiki ko ʻOasoni Haití mo Sione Koulití, ʻokú na ʻi hoku nimá; pea ʻe fakamoʻui ʻa kinaua ʻo fakatatau ki heʻena tauhi ʻeku ngaahi fekaú."
                },
                {
                    "number": 15,
                    "text": "Ko ia, tuku ke fiemālie ʻa homou lotó; koeʻuhí ʻe fengāueʻaki fakataha ʻa e ngaahi meʻa kotoa pē koeʻuhi ko e lelei ʻanautolu ʻoku ʻaʻeva ʻo angatonú, pea ki hono fakamāʻoniʻoniʻi ʻo e siasí."
                },
                {
                    "number": 16,
                    "text": "He te u fokotuʻu hake kiate au ha kakai haohaoa, ʻa ia te nau tauhi kiate au ʻi he māʻoniʻoni;"
                },
                {
                    "number": 17,
                    "text": "Pea ko kinautolu kotoa pē ʻoku ui ki he huafa ʻo e ʻEikí, ʻo nau tauhi ʻene ngaahi fekaú, ʻe fakamoʻui ʻa kinautolu. ʻE pehē. ʻĒmeni."
                }
            ]
        },
        "/study/scriptures/dc-testament/dc/101": {
            "uri": "/study/scriptures/dc-testament/dc/101",
            "title": "Tokāteline mo e Ngaahi Fuakava 101",
            "data_type": "chapter",
            "chapter_name": "Vahe 101",
            "chapter_summary": [
                "1–8, ʻOku tauteaʻi ʻa e Kāingalotú pea nau faingataʻaʻia koeʻuhí ko ʻenau ngaahi maumau-fonó; 9–15, ʻE tō mai ʻa e houhau ʻo e ʻEikí ki he ngaahi puleʻanga kotoa pē, ka ʻe tānaki fakataha ʻa hono kakaí pea fakafiemālieʻi ʻa kinautolu; 16–21, ʻE fokotuʻu ʻa Saione mo hono ngaahi siteikí; 22–31, ʻOku fakahā mai ʻa e anga ʻo e moʻuí lolotonga ʻa e Nofo Tuʻí; 32–42, ʻE toki tāpuakiʻi leva ʻa e Kāingalotú pea fakapaleʻi ʻa kinautolu; 43–62, ʻOku fakatātaaʻi ʻe he talanoa fakatātā ʻo e ʻeikí mo e ngaahi fuʻu ʻōlivé ʻa e ngaahi faingataʻa ʻe hoko pea mo hono huhuʻi ʻo Saioné; 63–75, ʻOku fekau ke hokohoko atu ʻa e tānaki fakataha mai ʻo e Kāingalotú; 76–80, Naʻe fokotuʻu ʻe he ʻEikí ʻa e Konisitūtone ʻo e ʻIunaiteti Siteití; 81–101, Kuo pau ke tangi ʻa e Kāingalotú ke fai hano totongi ki he ngaahi ngāue hala kuo fai kiate kinautolú, ʻo fakatatau ki he talanoa fakatātā ʻo e fefiné mo e fakamaau taʻe-angatonú."
            ],
            "verses": [
                {
                    "number": 1,
                    "text": "Ko e moʻoni ʻoku ou pehē kiate kimoutolu, ʻo kau ki homou kāinga ʻa ia kuo ngaohikovia, mo fakatangaʻi, mo tuli mei he fonua ʻo honau tofiʻá—"
                },
                {
                    "number": 2,
                    "text": "Ko au, ko e ʻEikí, kuó u tuku ke hoko mai kiate kinautolu ʻa e fakamamahi ʻa ia kuo fakamamahiʻi ʻaki ʻa kinautolú, ko e tupu mei heʻenau ngaahi maumau-fonó;"
                },
                {
                    "number": 3,
                    "text": "Ka te u maʻu ʻa kinautolu, pea ʻe ʻaʻaku ʻa kinautolu ʻi he ʻaho ko ia te u haʻu ai ke ngaohi ʻeku ngaahi siuelí."
                },
                {
                    "number": 4,
                    "text": "Ko ia, kuo pau ke tauteaʻi mo siviʻi ʻa kinautolu, ʻo hangē ko ʻĒpalahamé, ʻa ia naʻe fekauʻi ke ne feilaulau ʻaki ʻa hono foha pē tahá."
                },
                {
                    "number": 5,
                    "text": "He ko kinautolu kotoa pē ʻoku ʻikai te nau lava ʻo kātakiʻi ʻa e tauteaʻí, kae fakaʻikaiʻi aú, ʻoku ʻikai lava ke fakamāʻoniʻoniʻi ʻa kinautolu."
                },
                {
                    "number": 6,
                    "text": "Vakai, ʻoku ou pehē kiate kimoutolu, naʻe ʻi ai ʻa e ngaahi fakakikihi mālohi, mo e ngaahi fekeʻikeʻi, mo e femehekaʻaki, mo e ngaahi fekīhiaki, mo e ngaahi holi kovi mo e mānumanu ʻiate kinautolu; ko ia naʻa nau ʻuliʻi honau ngaahi tofiʻá ʻi he ngaahi meʻá ni."
                },
                {
                    "number": 7,
                    "text": "Naʻa nau fakatuai ke tokanga ki he leʻo ʻo e ʻEiki ko honau ʻOtuá; ko ia, naʻe fakatuai ʻe he ʻEiki ko honau ʻOtuá ke ʻafio ki heʻenau ngaahi lotú, ke tali kiate kinautolu ʻi he ʻaho ʻo ʻenau faingataʻaʻiá."
                },
                {
                    "number": 8,
                    "text": "ʻI he ʻaho ʻo ʻenau nofo melinó, naʻa nau meʻa vaʻinga ʻaki ʻeku akonakí; ka, ʻi he ʻaho ʻo ʻenau faingataʻaʻiá, ʻoku nau taufā mai kiate au."
                },
                {
                    "number": 9,
                    "text": "Ko e moʻoni ʻoku ou pehē kiate kimoutolu, neongo ʻenau ngaahi angahalá, ka ʻoku fonu ʻa hoku lotó ʻi he ʻofa mamahi kiate kinautolu. ʻE ʻikai te u liʻaki ʻaupito ʻa kinautolu; pea ʻi he ʻaho ʻo e houhaú, te u manatuʻi ʻa e ʻaloʻofá."
                },
                {
                    "number": 10,
                    "text": "Kuó u fuakava, pea kuo ʻalu atu ʻa e tuʻutuʻuní ʻi ha fekau ki muʻa ʻa ia naʻá ku fai kiate kimoutolu, te u tuku ke tō ʻa e heletā ʻo ʻeku ʻitá maʻa hoku kakaí; pea hangē ko ʻeku leá, ʻe hoko ia."
                },
                {
                    "number": 11,
                    "text": "ʻOku vave ke lilingi hifo ʻa ʻeku ʻitá ʻo taʻe-fakangatangata ki he ngaahi puleʻanga kotoa pē; pea te u fai ʻeni ʻo ka fonu ʻa e ipu ʻo ʻenau fai angahalá."
                },
                {
                    "number": 12,
                    "text": "Pea ʻi he ʻaho ko iá ko kinautolu kotoa pē ʻe ʻiloa ʻa kinautolu ʻi he funga taua leʻó, pe ʻi hono ʻai ʻe tahá, ko hoku ʻIsilelí kotoa, ʻe fakamoʻui ʻa kinautolu."
                },
                {
                    "number": 13,
                    "text": "Pea ko kinautolu kuo fakamoveteveté ʻe tānaki ʻa kinautolu."
                },
                {
                    "number": 14,
                    "text": "Pea ko kinautolu kotoa pē kuo tangí ʻe fakafiemālieʻi ʻa kinautolu."
                },
                {
                    "number": 15,
                    "text": "Pea ko kinautolu kotoa pē kuo foaki ʻenau moʻuí koeʻuhi ko hoku hingoá ʻe fakakalauni ʻa kinautolu."
                },
                {
                    "number": 16,
                    "text": "Ko ia, tuku ke fiemālie ʻa homou lotó ʻo kau ki Saione; he ʻoku ʻi hoku nimá ʻa e kakano kotoa pē; ke mou fakalongolongo, pea ʻiloʻi ko e ʻOtuá au."
                },
                {
                    "number": 17,
                    "text": "ʻE ʻikai ke hiki ʻa Saione mei hono tuʻuʻangá, neongo kuo fakamoveteveteʻi ʻa ʻene fānaú."
                },
                {
                    "number": 18,
                    "text": "Ko kinautolu ʻoku toé, pea ʻoku nau loto-maʻá, te nau foki mai, ʻo haʻu ki honau ngaahi tofiʻá, ʻa kinautolu mo ʻenau fānaú, ʻaki ʻa e ngaahi hiva ʻo e fiefia taʻengata, pea ke langa hake ʻa e ngaahi potu lala ʻo Saioné—"
                },
                {
                    "number": 19,
                    "text": "Pea ʻe hoko ʻa e ngaahi meʻá ni kotoa pē koeʻuhí ke lava ʻo fakamoʻoni ʻa e ngaahi lea ʻa e kau palōfitá."
                },
                {
                    "number": 20,
                    "text": "Pea, vakai, ʻoku ʻikai mo ha toe potu kehe kuo fili ka ko ia pē ʻa ia kuó u filí; pea ʻe ʻikai fili mo ha toe feituʻu kehe ka ko ia pē ʻa ia kuó u filí, ki he ngāue ʻo hono tānaki fakataha ʻo hoku kakai māʻoniʻoní—"
                },
                {
                    "number": 21,
                    "text": "Kae ʻoua ke hokosia ʻa e ʻaho ʻa ia ʻe ʻikai toe ʻilo ai ha potu ke nau hao ai; pea ʻe ʻi ai hoku ngaahi feituʻu kehe ʻa ia te u fili maʻanautolu, pea ʻe ui ʻa kinautolu ko e ngaahi siteiki, ki he ngaahi puipui pe ko e mālohinga ʻo Saioné."
                },
                {
                    "number": 22,
                    "text": "Vakai, ko hoku lotó, ko kinautolu kotoa pē ʻoku ui ki hoku hingoá, mo hū kiate au ʻo fakatatau ki heʻeku ongoongolelei taʻengatá, ke nau kātoa fakataha, pea tuʻu ʻi he ngaahi potu toputapu;"
                },
                {
                    "number": 23,
                    "text": "Pea teuteu ki he fakahā ʻa ia ʻe hokó, ʻo ka toʻo atu ai ʻa e veili ʻo e ʻufiʻufi ʻo hoku temipalé, ʻi hoku tāpanekalé, ʻa ia ʻokú ne ʻufiʻufi ʻa e māmaní, pea ʻe mamata fakataha kiate au ʻa e kakano kotoa pē."
                },
                {
                    "number": 24,
                    "text": "Pea ko e meʻa faʻa ʻauʻauha kotoa pē, ʻo e tangatá, pe ʻo e fanga manu ʻo e vaó, pe ʻo e fanga manupuna ʻo e ʻataá, pe ʻo e fanga ika ʻo e tahí, ʻa ia ʻoku nofo ʻi he funga hono kotoa ʻo e māmaní, ʻe fakaʻauha ia;"
                },
                {
                    "number": 25,
                    "text": "Pea ko e ngaahi ʻelemēnití foki ʻe vaia ia ʻi he fuʻu vela lahi; pea ʻe hoko ʻo foʻou ʻa e ngaahi meʻa kotoa pē, koeʻuhí ke lava ʻo nofo ʻi he māmaní kotoa ʻa e ʻilo kiate aú mo hoku nāunaú."
                },
                {
                    "number": 26,
                    "text": "Pea ʻi he ʻaho ko iá ʻe ngata ʻa e tāufehiʻa ʻa e tangatá, mo e tāufehiʻa ʻa e fanga manú, ʻi hoku ʻaó, ʻio, ʻa e tāufehiʻa ʻa e kakano kotoa pē."
                },
                {
                    "number": 27,
                    "text": "Pea ʻi he ʻaho ko iá ʻilonga ha meʻa ʻe kole ʻe ha tangata, ʻe foaki ia kiate ia."
                },
                {
                    "number": 28,
                    "text": "Pea ʻi he ʻaho ko iá ʻe ʻikai maʻu ʻe Sētane ha mālohi ke ʻahiʻahiʻi ha tangata."
                },
                {
                    "number": 29,
                    "text": "Pea ʻe ʻikai ke ʻi ai ha mamahi koeʻuhí ʻe ʻikai ke ʻi ai ha mate."
                },
                {
                    "number": 30,
                    "text": "ʻI he ʻaho ko iá ʻe ʻikai mate ha tamasiʻi valevale kae ʻoua ke ne motuʻa; pea ko ʻene moʻuí ʻe tatau mo e taʻu ʻo ha fuʻu ʻakau;"
                },
                {
                    "number": 31,
                    "text": "Pea ʻo ka ne ka mate ʻe ʻikai te ne mohe, ʻa ia ko e pehē ko e mohe ʻi he kelekelé, ka ʻe liliu ia ʻi he kemo ʻo e matá, pea ʻe toʻo hake ia, pea ʻe nāunauʻia ʻa ʻene mālōloó."
                },
                {
                    "number": 32,
                    "text": "ʻIo, ko e moʻoni ʻoku ou pehē kiate kimoutolu, ʻi he ʻaho ko ia ʻe hāʻele mai ai ʻa e ʻEikí, te ne fakahā ʻa e ngaahi meʻa kotoa pē—"
                },
                {
                    "number": 33,
                    "text": "ʻA e ngaahi meʻa kuo ʻosi hoko, mo e ngaahi meʻa fufū ʻa ia naʻe ʻikai ke ʻiloʻi ʻe ha tangata, ʻa e ngaahi meʻa ʻo e māmaní, ʻa ia naʻe ngaohi ai iá, pea mo e taumuʻa mo hono ikuʻangá—"
                },
                {
                    "number": 34,
                    "text": "ʻA e ngaahi meʻa fungani mahuʻinga tahá, ʻa e ngaahi meʻa ʻi ʻolungá, mo e ngaahi meʻa ʻi laló, ʻa e ngaahi meʻa ʻoku ʻi he loto māmaní, pea ʻi he funga ʻo e māmaní, pea ʻi he langí."
                },
                {
                    "number": 35,
                    "text": "Pea ko kinautolu kotoa pē ʻoku kātakiʻi ʻa e fakatangá koeʻuhi ko hoku hingoá, pea kātaki ʻi he tuí, neongo ʻe ui ʻa kinautolu ke nau tuku hifo ʻenau moʻuí koeʻuhi ko au ka te nau maʻu ʻa e nāunaú ni kotoa."
                },
                {
                    "number": 36,
                    "text": "Ko ia, ʻoua te mou manavahē ʻo aʻu ki he maté; he ʻoku ʻikai ke kakato ʻa hoʻomou fiefiá ʻi he māmani ko ʻení, ka ʻoku kakato ʻa hoʻomou fiefiá ʻiate au."
                },
                {
                    "number": 37,
                    "text": "Ko ia, ʻoua naʻa tokanga ki he sinó, pe ki he moʻui ʻa e sinó; kae tokanga ki he laumālié, pea ki he moʻui ʻa e laumālié."
                },
                {
                    "number": 38,
                    "text": "Pea fekumi maʻu ai pē ki he fofonga ʻo e ʻEikí, koeʻuhí ke mou maʻu ʻi he faʻa kātakí ʻa homou laumālié, pea te mou maʻu ʻa e moʻui taʻengatá."
                },
                {
                    "number": 39,
                    "text": "Ko e taimi ko ia ʻoku ui ai ha kakai ki heʻeku ongoongolelei taʻengatá, ʻo nau fuakava ʻaki ha fuakava taʻengatá, ʻoku lau ʻa kinautolu ko e māsima ʻo e māmaní pea ko e fakaifo ki he faʻahinga ʻo e tangatá;"
                },
                {
                    "number": 40,
                    "text": "ʻOku ui ʻa kinautolu ke nau hoko ko e fakaifo ki he tangatá; ko ia, kapau ʻe mole mei he māsima ʻo e māmani ʻa hono koná, vakai, ʻoku ʻikai toe ʻaonga ia ki ha meʻa ka ke lī ki tuʻa pea molomoloki ʻi he lalo vaʻe ʻo e kakaí."
                },
                {
                    "number": 41,
                    "text": "Vakai, ko ʻeni ʻa e potó ʻo kau ki he fānau ʻo Saioné, ʻio ʻa e tokolahi, ka ʻoku ʻikai ko hono kotoa; naʻe ʻiloʻi ko e kau maumau-fono ʻa kinautolu, ko ia ʻoku ʻaonga ke tauteʻi ʻa kinautolu—"
                },
                {
                    "number": 42,
                    "text": "Ko ia ʻokú ne hakeakiʻi ia ʻe iá, ʻe fakavaivaiʻi ia, pea ko ia ʻokú ne fakavaivaiʻi ia ʻe iá ʻe hakeakiʻi ia."
                },
                {
                    "number": 43,
                    "text": "Pea ko ʻeni, te u fakahā kiate kimoutolu ha talanoa fakatātā, koeʻuhí ke mou ʻiloʻi ʻa hoku lotó ʻo kau ki he huhuʻi ʻo Saioné."
                },
                {
                    "number": 44,
                    "text": "Naʻe ʻi ai ha ʻeiki ʻe taha naʻe ʻi ai hano konga kelekele, fungani lelei ʻaupito, pea naʻá ne pehē ki heʻene kau tamaioʻeikí: Mou ʻalu ki heʻeku ngoue vainé, ʻio ʻi he konga kelekele fungani lelei ko ʻení, pea tō ai ʻa e ngaahi fuʻu ʻōlive ʻe hongofulu mā ua;"
                },
                {
                    "number": 45,
                    "text": "Pea fokotuʻu ha kau tangata leʻo takatakai ki ai, mo langa ha taua, koeʻuhí ke lava ha taha ʻo sio takatakai ki he fonuá, ke hoko ko ha tangata leʻo ʻi he tauá, koeʻuhí ke ʻoua naʻa maumauʻi hifo ʻa ʻeku ngaahi fuʻu ʻōlivé ʻi ha haʻu ʻa e filí ke maumauʻi mo ʻave maʻanautolu ʻa e fua ʻo ʻeku ngoue vainé."
                },
                {
                    "number": 46,
                    "text": "Ko ʻeni, naʻe ʻalu ʻa e kau tamaioʻeiki ʻa e ʻeikí ʻo nau fai ʻo hangē ko e fekau ʻa honau ʻeikí kiate kinautolú, ʻo nau tō ʻa e ngaahi fuʻu ʻōlivé, pea langa ha ʻā ʻo takatakai ki ai, pea nau fokotuʻu ha kau tangata leʻo, ʻo kamata ke langa ha taua."
                },
                {
                    "number": 47,
                    "text": "Pea lolotonga ʻenau kei langa ʻa hono tuʻunga ʻo iá, naʻa nau kamata ke fepehēʻaki ʻiate kinautolu: Pea ko e hā hono ʻuhinga ʻoku fie maʻu ai ʻe hoku ʻEikí ʻa e taua ko ʻení?"
                },
                {
                    "number": 48,
                    "text": "Pea nau fealēleaʻaki ʻo fuoloa ʻaupito, ʻo nau fepehēʻaki ʻiate kinautolu: Ko e hā hono ʻuhinga ʻoku fie maʻu ai ʻe hoku ʻEikí ʻa e taua ko ʻení, koeʻuhí he ko ha taimi melino ʻeni?"
                },
                {
                    "number": 49,
                    "text": "He ʻikai lava koā ke ʻoatu ʻa e paʻanga ko ʻení ki he kau nō paʻanga? Koeʻuhí he ʻoku ʻikai hano ʻaonga ʻo e ngaahi meʻá ni."
                },
                {
                    "number": 50,
                    "text": "Pea lolotonga ʻenau fefakakikihiʻakí, naʻe kamata ke nau hoko ʻo fuʻu fakapikopiko, pea naʻe ʻikai te nau tokanga ki he ngaahi fekau ʻa honau ʻEikí."
                },
                {
                    "number": 51,
                    "text": "Pea naʻe haʻu ʻa e filí ʻi he poʻulí, ʻo holoki hifo ʻa e ʻaá; pea naʻe tuʻu hake ʻa e kau tamaioʻeiki ʻa e ʻeikí pea naʻa nau ilifia, pea nau feholaki; pea naʻe hanga ʻe he filí ʻo fakaʻauha ʻa ʻenau ngaahi ngāué, pea maumauʻi hifo ʻa e ngaahi fuʻu ʻōlivé."
                },
                {
                    "number": 52,
                    "text": "Ko ʻeni, vakai, naʻe ui ʻa e ʻeikí, ʻa e ʻeiki ʻo e ngoue vainé, ki heʻene kau tamaioʻeikí, ʻo ne pehē kiate kinautolu: ʻOiauē! ko e hā hono tupuʻanga ʻo e fuʻu kovi ko ʻení?"
                },
                {
                    "number": 53,
                    "text": "ʻIkai naʻe totonu ke mou fai ʻo hangē ko ʻeku fekau kiate kimoutolú, pea—hili hoʻomou tō ʻa e ngoue vainé, mo langa ʻa e ʻā ʻo takatakaí, mo fokotuʻu ʻa e kau tangata leʻo ʻi hono ngaahi ʻaá—langa ʻa e tauá foki, pea fokotuʻu ha tangata leʻo ki he tauá, pea leʻohi ʻa ʻeku ngoue vainé, kae ʻikai mohe, telia naʻa ʻoho mai ʻa e filí kiate kimoutolu?"
                },
                {
                    "number": 54,
                    "text": "Pea vakai, naʻe mei mamata ʻa e tangata leʻo ʻi he tauá ki he filí lolotonga ʻoku kei mamaʻo iá; pea te mou lava ai ʻo teuteu mo taʻofi ʻa e filí mei hano maumauʻi hifo ʻa hono ʻaá, pea fakahaofi ʻa ʻeku ngoue vainé mei he nima ʻo e tokotaha fakaʻauhá."
                },
                {
                    "number": 55,
                    "text": "Pea naʻe pehē ʻe he ʻeiki ʻo e ngoué ki ha taha ʻo ʻene kau tamaioʻeikí: ʻAlu ʻo tānaki fakataha mai ʻa e toenga ʻo ʻeku kau tamaioʻeikí, pea ʻave ʻa e mālohi kotoa ʻo hoku falé, ʻa ia ko ʻeku kau taú, ʻa ʻeku kau tangata talavoú, pea mo kinautolu ʻoku fatu tangata foki ʻi heʻeku kau tamaioʻeikí kotoa pē, ʻa ia ko e mālohi ʻo hoku falé, tuku kehe pē ʻa kinautolu kuó u tuʻutuʻuni ke nofó;"
                },
                {
                    "number": 56,
                    "text": "Pea ke mou ʻalu leva ki he fonua ʻo ʻeku ngoue vainé, pea huhuʻi ʻeku ngoue vainé; he ʻoku ʻaʻaku ia; kuó u fakatau ia ʻaki ʻa e paʻanga."
                },
                {
                    "number": 57,
                    "text": "Ko ia, ke mou ʻalu leva ki hoku fonuá; maumauʻi hifo ʻa e ngaahi ʻā ʻo hoku ngaahi filí; holoki ki lalo ʻa honau tauá, pea fakamoveteveteʻi ʻa honau kau tangata leʻó."
                },
                {
                    "number": 58,
                    "text": "Pea kapau te nau kātoa fakataha ke tauʻi ʻa kimoutolu, ke mou sāuni maʻaku ki hoku ngaahi filí, koeʻuhí ke faifai peá u lava ʻo haʻu mo e toenga ʻo hoku falé pea maʻu ʻa e fonuá."
                },
                {
                    "number": 59,
                    "text": "Pea naʻe pehē ʻe he tamaioʻeikí ki hono ʻeikí: ʻE hoko ʻa fē ʻa e ngaahi meʻá ni?"
                },
                {
                    "number": 60,
                    "text": "Peá ne pehē ange ki heʻene tamaioʻeikí: ʻO kau ka loto ki ai; ke ke ʻalu leva, ʻo fai ʻa e ngaahi meʻa kotoa pē ʻa ia kuó u fekau kiate koé;"
                },
                {
                    "number": 61,
                    "text": "Pea ʻe hoko ʻeni ko ʻeku fakaʻilonga fakamaʻu mo e tāpuaki kiate koe—ko ha tauhi faivelenga mo fakapotopoto ʻi he lotolotonga ʻo hoku falé, ko ha pule ʻi hoku puleʻangá."
                },
                {
                    "number": 62,
                    "text": "Pea naʻe ʻalu leva ʻa ʻene tamaioʻeikí, ʻo ne fai ʻa e ngaahi meʻa kotoa pē naʻe fekau ʻe hono ʻeikí kiate iá; pea hili ʻa e ngaahi ʻaho lahi naʻe fakahoko ʻa e ngaahi meʻa kotoa pē."
                },
                {
                    "number": 63,
                    "text": "Ko e tahá, ko e moʻoni ʻoku ou pehē kiate kimoutolu, te u fakahā kiate kimoutolu ʻa e fakakaukau poto ʻiate aú, ʻo kau ki he ngaahi potu siasi kotoa pē, ʻo fakatatau ki heʻenau loto ke fakahinohinoʻi ʻa kinautolu ʻi ha hala totonu mo lelei koeʻuhí ko honau fakamoʻuí—"
                },
                {
                    "number": 64,
                    "text": "Koeʻuhi ke lava ʻo hoko atu ʻa e ngāue ʻo hono tānaki fakataha ʻo ʻeku kau māʻoniʻoní, koeʻuhí ke u lava ʻo langaʻi hake ʻa kinautolu ki hoku hingoá ʻi he ngaahi potu toputapú; he ʻoku hokosia ʻa e taimi ʻo e utu-taʻú, pea kuo pau ke fakahoko ʻa ʻeku leá."
                },
                {
                    "number": 65,
                    "text": "Ko ia, kuo pau ke u tānaki fakataha ʻa hoku kakaí, ʻo fakatatau ki he talanoa fakatātā ʻo e uité mo e teá, koeʻuhí ke lava ʻo maluʻi ʻa e uité ʻi he ngaahi feleokó ke maʻu ʻa e moʻui taʻengatá, pea fakakalauni ʻaki ʻa e nāunau fakasilesitiale, ʻo kau ka haʻu ʻi he puleʻanga ʻo ʻeku Tamaí ke totongi ki he tangata kotoa pē ʻo fakatatau ki he anga ʻo ʻene ngāue ʻe faí;"
                },
                {
                    "number": 66,
                    "text": "Ka ʻe noʻo ū ʻa e teá, pea ngaohi ke mālohi ʻa honau ngaahi haʻí, koeʻuhí ke lava ʻo tutu ʻa kinautolu ʻi he afi taʻe-faʻa-mate."
                },
                {
                    "number": 67,
                    "text": "Ko ia, ʻoku ou fai ʻa e fekau ki he ngaahi potu siasi kotoa pē, ke nau fai atu ʻi he fakatahataha ki he ngaahi potu kuó u filí."
                },
                {
                    "number": 68,
                    "text": "Ka neongo iá, kae hangē ko ʻeku lea kiate kimoutolu ʻi ha fekau ki muʻa, ke ʻoua ʻe fai hoʻomou tānaki fakatahá ʻi he fakavavevave, pe ʻi he feholaki; kae tuku ke tomuʻa teuteuʻi ʻa e ngaahi meʻa kotoa pē ki muʻa ʻiate kimoutolu."
                },
                {
                    "number": 69,
                    "text": "Pea ko e meʻa ke teuteu ai ʻa e ngaahi meʻa kotoa pē ki muʻa ʻiate kimoutolú, ke mou tauhi ʻa e fekau kuó u fai ʻo kau ki he ngaahi meʻa ko ʻení—"
                },
                {
                    "number": 70,
                    "text": "ʻA ia ʻoku pehē, pe akoʻi, ke fakatau mai ʻa e ngaahi konga fonua kotoa pē ʻaki ʻa e paʻanga, ʻa ia ʻe ala lava ʻo fakatau mai ʻaki ha paʻangá, ʻi he potu fonua takatakai ʻi he fonua kuó u fili ke hoko ko e fonua ko Saioné, ki hono kamata ʻo hono tānaki fakataha ʻo ʻeku kau māʻoniʻoní;"
                },
                {
                    "number": 71,
                    "text": "ʻA e konga fonua kotoa pē ʻe ala lava ʻo fakatau mai ʻi he vahefonua ko Siakisoní, mo e ngaahi vahefonua takatakaí, pea tuku ʻa hono toé ʻi hoku nimá."
                },
                {
                    "number": 72,
                    "text": "Ko ʻeni, ko e moʻoni ʻoku ou pehē kiate kimoutolu, tuku ke tānaki fakataha ʻe he ngaahi potu siasí kotoa pē ʻa ʻenau paʻanga kotoa pē; tuku ke fai ʻa e ngaahi meʻá ni ʻi honau taimí, kae ʻikai ʻi he fakavavevave; pea tokanga ke teuteuʻi ʻa e ngaahi meʻa kotoa pē ki muʻa ʻiate kimoutolu."
                },
                {
                    "number": 73,
                    "text": "Pea tuku ke fili ha kau tangata angatonu, ʻio, ko e kau tangata fakapotopoto, pea fekauʻi atu ʻa kinautolu ke fakatau mai ʻa e ngaahi potu fonua ko ʻení."
                },
                {
                    "number": 74,
                    "text": "Pea mo e ngaahi potu siasi ʻi he ngaahi fonua fakahahaké ʻo ka langa hake ʻa kinautolu, ʻo kapau te nau tokanga ki he akonakí ni, te nau lava ʻo fakatau mai ha ngaahi konga fonua pea nau fakatahataha ki ai; pea ʻi he foungá ni te nau lava ai ʻo fokotuʻu ʻa Saione."
                },
                {
                    "number": 75,
                    "text": "ʻOku ʻi aí ni ha meʻa feʻunga he taimí ni kuo ʻosi tokonaki, ʻio, naʻa mo e meʻa lahi ʻaupito, ke huhuʻi ʻaki ʻa Saione, pea fokotuʻu ʻa hono ngaahi potu lalá, ke ʻoua ʻe toe maumauʻi hifo ia, ʻo kapau naʻe loto lelei ʻa e ngaahi potu siasi, ʻa ia ʻoku nau ui ʻaki ʻa kinautolu ʻa hoku hingoá, ʻo fie tokanga ki hoku leʻó."
                },
                {
                    "number": 76,
                    "text": "Pea ko e tahá ʻoku ou toe pehē kiate kimoutolu, ko kinautolu kuo fakamovetevete ʻe honau ngaahi filí, ko hoku lotó ke nau fai atu ʻi he kole tāumaʻu ke fai ha fakatonutonu mo e huhuʻi, ʻi he nima ʻo kinautolu ʻa ia kuo fokotuʻu ke hoko ko e kau pulé pea nau maʻu ʻa e mafai kiate kimoutolú—"
                },
                {
                    "number": 77,
                    "text": "ʻO fakatatau ki he ngaahi lao mo e konisitūtone ʻo e kakaí, ʻa ia kuó u tuku ke fokotuʻú, pea ʻoku totonu ke tauhi maʻu ia koeʻuhi ko e ngaahi totonu mo e maluʻi ʻo e kakano kotoa pē, ʻo fakatatau ki he ngaahi tefito totonu mo māʻoniʻoni;"
                },
                {
                    "number": 78,
                    "text": "Koeʻuhí ke lava ʻe he tangata kotoa pē ʻo ngāue ʻi he tokāteline mo e tefitoʻi moʻoni ʻo kau ki he kahaʻú, ʻo fakatatau ki he tauʻatāina ke fili ki he totonú ʻa ia kuó u foaki kiate iá, koeʻuhí ke lava ʻo ʻekeʻi mei he tangata kotoa pē ʻa ʻene ngaahi angahala ʻaʻaná ʻi he ʻaho ʻo e fakamāú."
                },
                {
                    "number": 79,
                    "text": "Ko ia, ʻoku ʻikai totonu ke pōpula ha tangata ki ha tokotaha kehe."
                },
                {
                    "number": 80,
                    "text": "Pea ko hono ʻuhinga ʻeni kuó u fokotuʻu ai ʻa e Konisitūtone ʻo e fonua ko ʻení, ʻi he nima ʻo e kau tangata poto ʻa ia naʻá ku fokotuʻu hake ki he taumuʻa pē ko ʻení, mo huhuʻi ʻa e fonuá ʻi he lilingi ʻo e toto."
                },
                {
                    "number": 81,
                    "text": "Ko ʻeni, te u fakatatauʻi ki he hā ʻa e fānau ʻo Saioné? Te u fakatatauʻi ʻa kinautolu ki he talanoa fakatātā ʻo e fefine mo e fakamaau taʻe-angatonú, he ʻoku totonu ke lotu maʻu ai pē ʻa e tangatá pea ʻoua ʻe vaivai, ʻa ia ʻoku pehē—"
                },
                {
                    "number": 82,
                    "text": "Naʻe ʻi ha kolo ʻe taha ha fakamaau ʻa ia naʻe ʻikai te ne manavahē ki he ʻOtuá, pea ʻikai foki te ne tokaʻi ha tangata."
                },
                {
                    "number": 83,
                    "text": "Pea naʻe ʻi ai ha uitou ʻi he kolo ko iá, naʻá ne haʻu kiate ia, ʻo pehē: Fakamāuʻi hoku filí maʻaku."
                },
                {
                    "number": 84,
                    "text": "Pea naʻe ʻikai te ne loto ki ai ʻo fuofuoloa siʻi, kae hili iá naʻá ne pehē ʻi hono lotó: Neongo ʻoku ʻikai te u manavahē ki he ʻOtuá, pe tokaʻi ha tangata, ka koeʻuhí ko hono fakafiuʻi au ʻe he uitoú ni, te u fakamaau maʻana, telia ʻi heʻene faʻa haʻú te ne fakakinaʻi au."
                },
                {
                    "number": 85,
                    "text": "ʻE pehē ʻa ʻeku fakatatauʻi ʻa e fānau ʻo Saioné."
                },
                {
                    "number": 86,
                    "text": "Tuku ke nau kole tāumaʻu ʻi he vaʻe ʻo e fakamāú;"
                },
                {
                    "number": 87,
                    "text": "Pea kapau ʻe ʻikai te ne tokanga kiate kinautolu, tuku ke nau kole tāumaʻu ʻi he vaʻe ʻo e kōvaná;"
                },
                {
                    "number": 88,
                    "text": "Pea kapau ʻe ʻikai tokanga ʻa e kōvaná kiate kinautolu, tuku ke nau kole tāumaʻu ʻi he vaʻe ʻo e palesitení;"
                },
                {
                    "number": 89,
                    "text": "Pea kapau ʻe ʻikai tokanga kiate kinautolu ʻa e palesitení, ʻe toki tuʻu hake leva ʻa e ʻEikí ʻo ʻalu atu mei hono toitoiʻangá, pea fakamamahiʻi ʻa e puleʻangá ʻi hono ʻitá;"
                },
                {
                    "number": 90,
                    "text": "Pea ʻi heʻene tuputāmaki vela, pea mo ʻene ʻita kakahá, ʻi hono taimí, te ne motuhi atu ʻa e kau tauhi fai angahala mo taʻe-falalaʻanga, mo taʻe-angatonú, pea vaheʻi honau tufakanga kiate kinautolu ʻi he lotolotonga ʻo e kau mālualoí, mo e kau taʻetuí;"
                },
                {
                    "number": 91,
                    "text": "ʻIo ʻi he fakapoʻuli ʻi tuʻá, ʻa ia ʻoku ʻi ai ʻa e tangi, mo e tangilāulau, mo e fengaiʻitaki ʻo e nifó."
                },
                {
                    "number": 92,
                    "text": "Ko ia, ke mou lotu, koeʻuhí ke fakaava ʻa honau telingá ki hoʻomou ngaahi tangí, koeʻuhí ke u ʻaloʻofa kiate kinautolu, koeʻuhí ke ʻoua naʻa hoko mai ʻa e ngaahi meʻá ni kiate kinautolu."
                },
                {
                    "number": 93,
                    "text": "Ko e meʻa kuó u lea ʻaki kiate kimoutolú kuo pau ke hoko ia, koeʻuhí ke tuku ʻa e kakai kotoa pē taʻe ʻi ai ha ʻuhinga ke tuli tonuhia ai;"
                },
                {
                    "number": 94,
                    "text": "Koeʻuhí ke fanongo mo ʻilo ʻe he kau tangata potó mo e kau pulé ʻa e meʻa ʻa ia kuo teʻeki ai ke nau fakakaukau ki ai;"
                },
                {
                    "number": 95,
                    "text": "Koeʻuhí ke u kamata ke fai ʻa ʻeku ngāué, ʻa ʻeku ngāue fakaofó, pea fakahoko ʻa ʻeku ngāué, ʻa ʻeku ngāue fakaofó, koeʻuhí ke ʻiloʻi ʻe he kakaí ʻa e faikehekehe ʻo e kau māʻoniʻoní mo e kau fai angahalá, ʻoku folofola ʻe homou ʻOtuá."
                },
                {
                    "number": 96,
                    "text": "Pea ko e tahá, ʻoku ou pehē kiate kimoutolu, ʻoku taʻehoa mo ʻeku fekaú mo hoku lotó ke fakatau atu ʻe heʻeku tamaioʻeiki ko Sitenei Kilipatí ʻa hoku fale tukuʻanga koloá, ʻa ia kuó u tuʻutuʻuni ki hoku kakaí, ki he nima ʻo hoku ngaahi filí."
                },
                {
                    "number": 97,
                    "text": "ʻOua ʻe tuku ke ʻuliʻi ʻe hoku ngaahi filí ʻa e meʻa kuó u filí, ʻi he loto ki ai ʻa kinautolu ʻoku nau ui ʻa kinautolu ʻaki hoku hingoá;"
                },
                {
                    "number": 98,
                    "text": "He ko e angahala kovi mo fakamamahi ʻaupito ʻeni kiate au, pea ki hoku kakaí, koeʻuhí ko e ngaahi meʻa kuó u tuʻutuʻuní pea ʻe vave ʻene tō mai ki he ngaahi puleʻangá."
                },
                {
                    "number": 99,
                    "text": "Ko ia, ko hoku lotó ke ʻekeʻi ʻe hoku kakaí, pea tauhi ha totonu ki he meʻa ʻa ia kuó u fili maʻanautolú, neongo ʻe ʻikai tuku ke nau nofo ai."
                },
                {
                    "number": 100,
                    "text": "Ka neongo iá, ʻoku ʻikai te u pehē ʻe ʻikai te nau nofo ai; pea kapau te nau fua mai ʻaki ʻa e ngaahi fua mo e ngaahi ngāue ʻoku ngali mo hoku puleʻangá te nau nofo ai."
                },
                {
                    "number": 101,
                    "text": "Te nau langa, pea ʻe ʻikai maʻu ia ʻe ha taha kehe; te nau tō ʻa e ngaahi ngoue vainé, pea te nau kai ʻa hono fua ʻo iá. ʻE pehē. ʻĒmeni."
                }
            ]
        },
        "/study/scriptures/dc-testament/dc/102": {
            "uri": "/study/scriptures/dc-testament/dc/102",
            "title": "Tokāteline mo e Ngaahi Fuakava 102",
            "data_type": "chapter",
            "chapter_name": "Vahe 102",
            "chapter_summary": [
                "1–8, ʻOku fili ha fakataha alēlea māʻolunga ke nau fakaleleiʻi ha ngaahi faingataʻa mahuʻinga ʻoku hoko ʻi he Siasí; 9–18, ʻOku fokotuʻu mai ha ngaahi founga ki hono fakakaukauʻi ʻo e ngaahi meʻa ʻoku hokó; 19–23, ʻOku fakahoko ʻe he palesiteni ʻo e fakataha alēleá ʻa e tuʻutuʻuní; 24–34, ʻOku fokotuʻu mai ʻa e founga ki hono fai ʻo ha tangi koeʻuhí ko e tuʻutuʻuni naʻe faí."
            ],
            "verses": [
                {
                    "number": 1,
                    "text": "Ko e ʻaho ní naʻe fakataha ai ha fakataha alēlea lahi ʻo e kau taulaʻeiki lahi ʻe toko uofulu mā fā ʻi he fale ʻo Siosefa Sāmita, ko e Siʻí, ʻi he fakahā, pea nau kamata ke fokotuʻu ʻa e fakataha alēlea māʻolunga ʻo e siasi ʻo Kalaisí, ʻa ia ʻe kau ki ai ʻa e kau taulaʻeiki lahi ʻe toko hongofulu mā ua, pea mo ha palesiteni ʻe toko taha pe toko tolu ʻo fakatatau ki he meʻa ʻe fie maʻú."
                },
                {
                    "number": 2,
                    "text": "Naʻe fili ʻa e fakataha alēlea māʻolungá ʻi he fakahā ko hono taumuʻá ke fakaleleiʻi ʻa e ngaahi faingataʻa mahuʻinga ʻa ia ʻe hoko ʻi he siasí, ʻa ia ʻoku ʻikai lava ke fakaleleiʻi ʻe he siasí pe ko e fakataha alēlea ʻa e pīsopé ʻi ha founga ke fiemālie ai ʻa e ongo faʻahí."
                },
                {
                    "number": 3,
                    "text": "Naʻe tali ʻa Siosefa Sāmita, ko e Siʻí, Sitenei Likitoni, mo Feletiliki G. Uiliamisi ke nau hoko ko e kau palesiteni ʻi he leʻo ʻo e fakataha alēleá; pea naʻe fili ʻa Siosefa Sāmita, ko e Lahí, Sione Sāmita, Siosefa Kō, Sione Sionisoni, Māteni Hālisi, Sione S. Kaata, Sēleti Kaata, ʻŌliva Kautele, Samuela H. Sāmita, ʻOasoni Haiti, Silivesitā Sāmita, mo Luke Sionisoni, ʻa ia ko e kau taulaʻeiki lahi, ke hoko ko e fakataha alēlea tuʻu maʻu ki he siasí, ʻi he loto-taha ʻa e fakatahá."
                },
                {
                    "number": 4,
                    "text": "Naʻe fehuʻi leva ki he kau fakataha alēlea kuo fakahā atu ʻi ʻolungá pe ʻoku nau tali honau fatongiá, pea te nau ngāue ʻi he lakanga ko iá ʻo fakatatau ki he fono ʻo e langí, pea naʻa nau tali kotoa pē ki ai ʻo pehē ʻoku nau tali honau fatongiá pea te nau fai honau ngaahi lakangá ʻo fakatatau ki he ʻaloʻofa ʻa e ʻOtuá ʻa ia kuo foaki kiate kinautolú."
                },
                {
                    "number": 5,
                    "text": "Ko e tokolahi ʻo e fakataha alēleá, ʻa ia naʻe hikinima ʻi he hingoa ʻo e siasí pea maʻá e siasí, ʻi he fili ʻo e kau fakataha alēlea kuo fakahā atu ʻi ʻolungá ko e toko fāngofulu mā tolu, ʻo hangē ko ʻení: ko e kau taulaʻeiki lahi ʻe toko hiva, kaumātuʻa ʻe toko hongofulu mā fitu, kau taulaʻeiki ʻe toko fā, mo e kāingalotu ʻe toko hongofulu mā tolu."
                },
                {
                    "number": 6,
                    "text": "Naʻe hikinimaʻi ʻo pehē: ʻe ʻikai lava ke maʻu ha mafai ʻe he fakataha alēlea māʻolungá ke fai ha meʻa taʻe ʻi ai ha toko fitu ʻo e kau fakataha alēlea kuo fakahā atu ʻi ʻolungá, pe ko honau kau fetongi totonu kuo filí."
                },
                {
                    "number": 7,
                    "text": "ʻE maʻu ʻe he toko fitu ko ʻení ʻa e mālohi ke fili ha kau taulaʻeiki lahi kehe, ʻa ia ʻoku nau pehē ʻoku feʻunga mo ivi feʻunga ke ngāue ʻo fetongi ʻa e kau fakataha alēlea ʻoku ʻikai maʻu ʻa e fakatahá."
                },
                {
                    "number": 8,
                    "text": "Naʻe hikinimaʻi ʻo pehē: ʻo ka ʻi ai ha lakanga ʻoku ava ko e tupu mei ha pekia, pe ko e fakahifo mei he lakangá koeʻuhi ko e maumau-fono, pe ko e hiki mei he ngaahi ngataʻanga ʻo e feituʻu ʻoku pule ki ai ʻa e potu siasi ko ʻení ha taha ʻo e kau fakataha alēlea kuo fakahā atu ʻi ʻolungá, ʻe fokotuʻu ha fetongi ki ai ʻi he fokotuʻu ha hingoa ʻe he palesitení pe ko e kau palesitení, pea fakapapauʻi ia ʻi he leʻo ʻo ha fakataha alēlea lahi ʻo e kau taulaʻeiki lahí, ʻa ia ʻe tuʻutuʻuni ke fakataha ʻo fakataumuʻa ke fai ʻa e meʻa ko iá, ke ngāue ʻi he hingoa ʻo e siasí."
                },
                {
                    "number": 9,
                    "text": "Ko e palesiteni ʻo e siasí, ʻa ia ko e palesiteni foki ʻo e fakataha alēleá, ʻoku fokotuʻu ia ʻi he fakahā, pea tali ʻa ʻene pulé ʻe he leʻo ʻo e siasí."
                },
                {
                    "number": 10,
                    "text": "Pea ʻoku hoa mo e lāngilangi ʻo hono lakangá ke ne pule ki he fakataha alēlea ʻo e siasí; pea ko hono faingamālie ke tokoni kiate ia ha palesiteni ʻe toko ua kehe, ʻa ia kuo fili ʻi he founga tatau mo e founga naʻe fili ai iá."
                },
                {
                    "number": 11,
                    "text": "Pea kapau ʻe mamaʻo ha toko taha pe toko ua ʻo kinaua kuo fakanofo ke tokoni kiate iá, ʻokú ne maʻu ʻa e mafai ke pule ki he fakataha alēleá taʻe ʻi ai hano tokoni; pea kapau ʻoku mamaʻo ia, ʻoku maʻu ʻa e mafai ʻe he ongo palesiteni ko eé ke pule ʻo fetongi ia, ʻe kinaua fakatouʻosi pe ko ha taha pē ʻiate kinaua."
                },
                {
                    "number": 12,
                    "text": "Ko e taimi ko ia ʻoku fokotuʻu totonu ai ha fakataha alēlea māʻolunga ʻo e siasi ʻo Kalaisí, ʻo fakatatau ki he sīpinga ʻoku hā atu ʻi ʻolungá, ʻe hoko ko e fatongia ʻo e kau alēlea māʻolunga ʻe toko hongofulu mā uá ke nau talotalo fakafika, pea fakapapauʻi ai pe ko hai ʻi he toko hongofulu mā uá ʻe fua leá, ʻo kamata ʻaki ʻa e fika ʻuluakí ʻo fai hokohoko pehē atu ʻo aʻu ki hono fika hongofulu mā uá."
                },
                {
                    "number": 13,
                    "text": "Ko e taimi ko ia ʻe fakataha ai ʻa e fakataha alēleá ni ke fakamāuʻi ha meʻá, ʻe fakakaukauʻi leva ʻe he kau alealeá pe ko e meʻa faingataʻa ia pe ʻikai; kapau ʻoku ʻikai, ʻe lea ʻa e toko ua pē ʻo e kau fakataha alēleá ʻo kau ki ai, ʻo fakatatau ki he founga kuo tohi ʻi ʻolungá."
                },
                {
                    "number": 14,
                    "text": "Ka ʻo kapau ʻe pehē ʻoku faingataʻa ia, ʻe fili leva ʻa e toko fā; pea kapau ʻoku faingataʻa ange, ʻe toko ono; ka ʻe ʻikai pē ke fili ha tokolahi hake ʻi he toko onó ke lea."
                },
                {
                    "number": 15,
                    "text": "ʻI he ngaahi meʻa kotoa pē ʻoku fakamāuʻí, ʻoku ʻi ai ʻa e totonu ʻo e fakaʻiloá ki he vaeua ʻo e fakataha alēleá, ke taʻofi ai ha lea taʻefeʻunga pe ha fai taʻetotonu."
                },
                {
                    "number": 16,
                    "text": "Pea ko e kau fakataha alēlea kuo fili ke lea ʻi he ʻao ʻo e fakataha alēleá, ʻoku totonu ke nau fakahā ʻa e ngaahi meʻa ʻo e fakatonutonu ʻoku faí, ʻi he hili hono siviʻi ʻo e ngaahi fakamoʻoní, ʻi hono anga-moʻoní ʻi he ʻao ʻo e fakataha alēleá; pea ʻoku totonu ke lea ʻa e tangata kotoa pē ʻo hoa mo e taʻe-filifilimānakó mo e fakamaau totonú."
                },
                {
                    "number": 17,
                    "text": "Ko e kau fakataha alēlea ko ia ʻe maʻu ʻa e ngaahi fika tauhoá, ʻa ia ko e 2 mo e 4 mo e 6 mo e 8 mo e 10 mo e 12, ko kinautolu ia ʻe tuʻu hake ʻo taukapoʻi ʻa e fakaʻiloá, ʻo taʻofi ha lea taʻefeʻunga pe ha fai taʻetotonu."
                },
                {
                    "number": 18,
                    "text": "ʻI he ngaahi fakatonutonu kotoa pē ʻe maʻu ʻe he talatalaakí mo e fakaʻiloá ha faingamālie ke lea maʻanaua pē ʻi he ʻao ʻo e fakataha alēleá, ʻi he hili hono fanongoa ʻo e ngaahi fakamoʻoní pea mo hono fakaʻosi ʻenau ngaahi leá ʻe he kau fakataha alēlea kuo fili ke lea ʻo kau ki he meʻa ʻoku fakamāuʻí."
                },
                {
                    "number": 19,
                    "text": "Hili ʻa e fanongo ki he ngaahi fakamoʻoní, mo e lea ʻa e kau fakataha alēleá mo e talatalaakí mo e fakaʻiloá, ʻe tala tuʻutuʻuni ʻe he palesitení ʻo fakatatau ki he meʻa ʻoku mahino kiate ia ʻo kau ki he fakatonutonú, pea ui ki he kau fakataha alēlea ʻe toko hongofulu mā uá ke felotoi ki ai ʻi haʻanau hiki hake honau nimá."
                },
                {
                    "number": 20,
                    "text": "Ka ʻo kapau ʻe ʻilo ʻe hono toe ʻo e kau fakataha alēlea kuo teʻeki ai ke leá, pe ha taha ʻiate kinautolu, ʻi he hili ʻa e fanongo ki he ngaahi fakamoʻoní mo e ngaahi taukapó ʻi he taʻe-filifilimānako, ha meʻa ʻoku hala ʻi he tuʻutuʻuni ʻa e palesitení, ʻe lelei ke nau fakahā ia, pea ʻe toe fai ʻa e fakatonutonú."
                },
                {
                    "number": 21,
                    "text": "Pea hili hano toe fakamāuʻi fakalelei, kapau ʻe mahino ha toe meʻa ʻo kau ki he fakatonutonu ʻoku faí, ʻe liliu ʻa e tuʻutuʻuní ʻo fakatatau mo ia."
                },
                {
                    "number": 22,
                    "text": "Ka ʻo kapau ʻe ʻikai ke fakahā mai ha toe ʻilo kehe, ʻe tuʻu pē ʻa e ʻuluaki tuʻutuʻuní, pea ʻe maʻu ʻa e mafai ʻe he tokolahi ʻo e fakataha alēleá ke fakapapauʻi ʻa e meʻa ko iá."
                },
                {
                    "number": 23,
                    "text": "Kapau ʻe ʻi ai ha meʻa mahinongataʻa ʻo kau ki ha tefitoʻi tokāteline pe tefitoʻi moʻoni, ʻo kapau kuo ʻikai ke tohi ha meʻa feʻunga ke fakamahinoʻi ʻa e meʻa ʻo e fakatonutonú ki he loto ʻo e fakataha alēleá, ʻe ngofua ke fehuʻi ʻe he palesitení ʻo maʻu ʻa e finangalo ʻo e ʻEikí ʻi he fakahā."
                },
                {
                    "number": 24,
                    "text": "ʻOku maʻu ʻa e mālohi ʻe he kau taulaʻeiki lahí ʻo ka nau ka ʻi ha feituʻu mamaʻo, ke ui mo fokotuʻu ha fakataha alēlea ʻo fakatatau ki he sīpinga ʻo e meʻa ʻoku hā atu ʻi ʻolunga ní, ke fakaleleiʻi ʻa e ngaahi faingataʻá, ʻo ka fie maʻu ia ʻe he ongo faʻahí pe ʻe he faʻahi ʻe taha ʻiate kinaua."
                },
                {
                    "number": 25,
                    "text": "Pea ʻe maʻu ʻa e mafai ʻe he fakataha alēlea ko ia ʻo e kau taulaʻeiki lahí ke fakanofo hanau tokotaha ke pule ki he fakataha alēlea ko iá ʻi he taimi pē ko iá."
                },
                {
                    "number": 26,
                    "text": "Ko e fatongia ʻo e fakataha alēlea ko iá ke ʻoatu leva hano tatau ʻo e ngaahi meʻa naʻa nau faí, fakataha mo ha fakamatala fakaʻāuliliki ki he ngaahi fakamoʻoni ʻoku ʻoatu fakataha mo ʻenau tuʻutuʻuní, ki he fakataha alēlea māʻolunga ʻo e nofoʻanga ʻo e Kau Palesiteni ʻUluaki ʻo e Siasí."
                },
                {
                    "number": 27,
                    "text": "Kapau ʻe taʻe-fiemālie ʻa e ongo faʻahí, pe ha taha ʻiate kinaua, ʻi he tuʻutuʻuni ʻa e fakataha ko iá, ʻe ngofua ke na tangi ki he fakataha alēlea māʻolunga ʻo e nofoʻanga ʻo e Kau Palesiteni ʻUluaki ʻo e Siasí pea fai hano toe fakamāuʻi, ʻa ia ko e fakatonutonú ʻe fai ʻi ai ʻo fakatatau ki he muʻaki sīpinga kuo tohí, ʻo hangē nai naʻe ʻikai ha tuʻutuʻuni pehē kuo ʻosi fai."
                },
                {
                    "number": 28,
                    "text": "Ko e fakataha alēleá ni ʻo e kau taulaʻeiki lahi ʻi he ngaahi feituʻu mamaʻó ʻoku totonu ke toki ui pē ia ʻi he ngaahi fakatonutonu faingataʻa taha pē ʻo e ngaahi meʻa fakasiasí; pea ʻe ʻikai feʻunga ha meʻa ʻoku faʻa hoko pē, pe ʻoku hoko tavale pē, ke ui ai ha fakataha alēlea pehē."
                },
                {
                    "number": 29,
                    "text": "ʻOku ʻi he kau taulaʻeiki lahi ʻoku fononga pe nofo maʻu ʻi he ngaahi potu mamaʻó ha mālohi ke pehē pe ʻoku ʻaonga ke ui ha fakataha pehē pe ʻikai."
                },
                {
                    "number": 30,
                    "text": "ʻOku ʻi ai ha faikehekehe ʻi he fakataha alēlea māʻolunga pe kau taulaʻeiki ʻoku fononga ʻi he ngaahi feituʻu mamaʻó pea mo e fakataha alēlea māʻolunga fai fonongá ʻa ia ʻoku kau ai ʻa e kau ʻaposetolo ʻe toko hongofulu mā uá, ʻi heʻenau ngaahi tuʻutuʻuní."
                },
                {
                    "number": 31,
                    "text": "ʻOku lava ke fai ha tangi mei he tuʻutuʻuni ʻa e ʻuluakí; ka ʻoku ʻikai lava ke fai pehē mei he tuʻutuʻuni ʻa ē ki muí."
                },
                {
                    "number": 32,
                    "text": "ʻOku lava ke ui ʻo fakamāuʻi ʻa e ki muí ʻe he kau taki māʻolunga pē ʻo e siasí ʻo kapau ʻe ʻi ai ha maumau-fono."
                },
                {
                    "number": 33,
                    "text": "Naʻe aleaʻi papau: ʻE ʻi he palesiteni pe kau palesiteni ʻo e nofoʻanga ʻo e Kau Palesiteni ʻUluaki ʻo e Siasí ʻa e mālohi ke fakapapauʻi pe ʻoku feʻunga moʻoni ha meʻa ʻe tangi ke toe fakamāuʻi, hili ʻenau sivi ʻa e tohi tangí mo e ngaahi fakamoʻoní mo e ngaahi fakamatala ʻoku ʻoatu fakataha mo iá."
                },
                {
                    "number": 34,
                    "text": "Naʻe hoko atu leva e kau fakataha alēlea māʻolunga ʻe toko hongofulu mā uá ke talotalo pe hikinima ke fakapapauʻi pe ko hai ʻe fua leá, pea ko e meʻa ʻeni naʻe mahinó, ʻa ia: 1, ko ʻŌliva Kautele; 2, ko Siosefa Kō; 3, ko Samuela H. Sāmita; 4, ko Luke Sionisoni; 5, ko Sione S. Kaata; 6, ko Silivesitā Sāmita; 7, ko Sione Sionisoni; 8, ko ʻOasoni Haiti; 9, ko Sēleti Kaata; 10, ko Siosefa Sāmita, ko e Lahí; 11, ko Sione Sāmita; 12, ko Māteni Hālisi. Hili ʻa e lotu naʻe tutuku ʻa e konifelenisí."
                }
            ]
        },
        "/study/scriptures/dc-testament/dc/103": {
            "uri": "/study/scriptures/dc-testament/dc/103",
            "title": "Tokāteline mo e Ngaahi Fuakava 103",
            "data_type": "chapter",
            "chapter_name": "Vahe 103",
            "chapter_summary": [
                "1–4, Ko e ʻuhinga naʻe tuku ai ʻe he ʻEikí ke fakatangaʻi ʻa e Kāingalotu ʻi he Vahefonua Siakisoní; 5–10, ʻE ikuna ʻa e Kāingalotú kapau te nau tauhi ʻa e ngaahi fekaú; 11–20, ʻE hoko mai hono huhuʻi ʻo Saioné ʻi he mālohi, pea ʻe muʻomuʻa ʻa e ʻEikí ʻi hono kakaí; 21–28, ʻOku fekau ke fakataha mai ʻa e kāingalotú ki Saione, pea ko kinautolu te nau tuku hifo ʻa ʻenau moʻuí te nau toe maʻu ia; 29–40, ʻOku ui ha kau tangata ʻe niʻihi ke nau fokotuʻu ʻa e ʻApitanga ʻo Saioné pea nau ʻalu ki Saione, pea ʻoku talaʻofa kiate kinautolu te nau ikuna ʻo kapau te nau faivelenga."
            ],
            "verses": [
                {
                    "number": 1,
                    "text": "Ko e moʻoni ʻoku ou pehē kiate kimoutolu, ʻe hoku ngaahi kaumeʻa, vakai, te u foaki kiate kimoutolu ha fakahā pea mo e fekau, koeʻuhí ke mou ʻiloʻi ʻa e founga ke ngāue ai ʻi he fua homou ngaahi fatongiá ʻo kau ki he fakamoʻui mo e huhuʻi ʻo homou kāingá, ʻa ia kuo fakamoveteveteʻi ʻi he fonua ko Saioné;"
                },
                {
                    "number": 2,
                    "text": "Kuo tuli mo teʻia ʻa kinautolu ʻi he nima ʻo hoku ngaahi filí, ʻa ia te u lilingi hifo ki ai ʻa ʻeku ʻitá ʻo fuʻu lahi ʻaupito ʻi hoku taimi ʻoku ou loto ki aí."
                },
                {
                    "number": 3,
                    "text": "He kuó u kātakiʻi ʻa kinautolu ʻo aʻu mai ki heni, koeʻuhí ke nau lava ʻo fakakakato hono lahi ʻo ʻenau ngaahi angahalá, koeʻuhí ke fonu ʻa ʻenau ipú;"
                },
                {
                    "number": 4,
                    "text": "Pea koeʻuhí ke tauteaʻi ʻo kiʻi fuofuoloa siʻi ʻa kinautolu ʻoku ui ʻaki ʻa kinautolu ʻa hoku hingoá ʻaki ha tautea mamafa mo fakamamahi, koeʻuhi he naʻe ʻikai te nau tokanga kakato ki he ngaahi akonaki mo e ngaahi fekau ʻa ia naʻá ku fai kiate kinautolú."
                },
                {
                    "number": 5,
                    "text": "Ka ko e moʻoni ʻoku ou pehē kiate kimoutolu, kuó u fai ha tuʻutuʻuni ʻa ia ʻe lavaʻi ʻe hoku kakaí, ʻo fakatatau ki heʻenau tokanga ʻo fai atu mei he houa ko ʻení ki he akonaki ʻa ia ko au, ko e ʻEiki ko honau ʻOtuá, te u ʻoatu kiate kinautolú."
                },
                {
                    "number": 6,
                    "text": "Vakai te nau kamata ke ikunaʻi ʻa hoku ngaahi filí ʻo fai atu ai pē mei he houa ko ʻení, he kuó u tuʻutuʻuni ia."
                },
                {
                    "number": 7,
                    "text": "Pea ʻi he tokanga ke tauhi ʻa e ngaahi lea kotoa pē ʻa ia ko au ko e ʻEiki ko honau ʻOtuá te u lea ʻaki kiate kinautolú, ʻe ʻikai ai pē ke ngata ʻa ʻenau ikuná kae ʻoua ke fakamoʻulaloaʻi ʻa e ngaahi puleʻanga ʻo e māmaní ʻi hoku lalo vaʻé, pea foaki ʻa e māmaní ki he kau māʻoniʻoní, ke nau maʻu ia ʻo taʻengata pea taʻengata."
                },
                {
                    "number": 8,
                    "text": "Ka ʻo kapau ʻe ʻikai te nau tauhi ʻeku ngaahi fekaú, mo tokanga ke tauhi ʻeku ngaahi lea kotoa pē, ʻe ikunaʻi ʻa kinautolu ʻe he ngaahi puleʻanga ʻo e māmaní."
                },
                {
                    "number": 9,
                    "text": "He naʻe fokotuʻu ʻa kinautolu ke hoko ko e maama ki he māmaní, pea ke hoko ko e kau fakamoʻui ki he tangatá;"
                },
                {
                    "number": 10,
                    "text": "Pea kapau ʻoku ʻikai ko e kau fakamoʻui ʻa kinautolu ʻo e tangatá, tā ʻoku nau hangē ko e māsima ʻa ia kuo mole hono koná, pea ngata ai ʻoku ʻikai ke toe ʻaonga ka ke lī ki tuʻa pea molomoloki ʻi he lalo vaʻe ʻo e kakaí."
                },
                {
                    "number": 11,
                    "text": "Ka ko e moʻoni ʻoku ou pehē kiate kimoutolu, kuó u tuʻutuʻuni ko homou kāinga kuo fakamoveteveteʻí te nau foki ki he ngaahi fonua ʻo honau ngaahi tofiʻá, pea langa hake ʻa e ngaahi potu lala ʻo Saioné."
                },
                {
                    "number": 12,
                    "text": "He ʻo ka hili ʻa e faingataʻa lahi, ʻe hoko mai leva ʻa e tāpuakí ʻo hangē ko ʻeku lea kiate kimoutolu ʻi ha fekau ki muʻá."
                },
                {
                    "number": 13,
                    "text": "Vakai, ko e tāpuaki ʻeni ʻa ia kuó u talaʻofa hili hoʻomou ngaahi faingataʻaʻiá, pea mo e ngaahi faingataʻaʻia ʻa homou kāingá—ko homou huhuʻí mo e huhuʻi ʻo homou kāingá, naʻa mo honau fakafoki ki he fonua ko Saioné, ke fokotuʻu maʻu, ʻo ʻikai ke toe lī hifo ʻa kinautolu."
                },
                {
                    "number": 14,
                    "text": "Ka neongo iá, kapau te nau ʻuliʻi ʻa honau ngaahi tofiʻá, ʻe lī hifo ʻa kinautolu; koeʻuhí ʻe ʻikai te u mamae kiate kinautolu ʻo kapau te nau ʻuliʻi ʻa honau ngaahi tofiʻá."
                },
                {
                    "number": 15,
                    "text": "Vakai, ʻoku ou pehē kiate kimoutolu, ʻoku ʻaonga ke hoko ʻa e huhuʻi ʻo Saioné ʻi he mālohi;"
                },
                {
                    "number": 16,
                    "text": "Ko ia, te u fokotuʻu hake ki hoku kakaí ha tangata, ʻa ia te ne tataki ʻa kinautolu ʻo hangē ko e tataki ʻe Mōsese ʻa e fānau ʻa ʻIsilelí."
                },
                {
                    "number": 17,
                    "text": "He ko e fānau ʻa ʻIsileli ʻa kimoutolu, pea ko e hako ʻo ʻĒpalahame, pea kuo pau ke tataki atu ʻa kimoutolu mei he nofo pōpulá ʻi he mālohi, pea mo e nima kuo mafao atu."
                },
                {
                    "number": 18,
                    "text": "Pea hangē ko e tataki ʻo hoʻomou ngaahi tamaí ʻi muʻá, ʻe pehē pē ʻa e anga ʻo hono huhuʻi ʻo Saioné."
                },
                {
                    "number": 19,
                    "text": "Ko ia, ʻoua ʻe tuku ke vaivai ʻa homou lotó, he ʻoku ʻikai te u tala kiate kimoutolu ʻo hangē ko ʻeku tala ki hoʻomou ngaahi tamaí: ʻE muʻomuʻa ʻa ʻeku ʻāngeló ʻiate kimoutolu, ka ʻoku ʻikai ko hoku lotolotongá."
                },
                {
                    "number": 20,
                    "text": "Ka ʻoku ou pehē kiate kimoutolu: ʻE muʻomuʻa ʻa ʻeku kau ʻāngeló ʻiate kimoutolu, kae ʻumaʻā foki hoku lotolotongá, pea ʻe faifai pea te mou maʻu ʻa e fonua leleí."
                },
                {
                    "number": 21,
                    "text": "Ko e moʻoni, ko e moʻoni ʻoku ou pehē kiate kimoutolu, ko ʻeku tamaioʻeiki ko Siosefa Sāmita, ko e Siʻí, ko e tangata ia ʻa ia naʻá ku fakatatauʻi ki he tamaioʻeiki ʻa ia naʻe lea ki ai ʻa e ʻEiki ʻo e ngoue vainé ʻi he talanoa fakatātā ʻa ia naʻá ku fai kiate kimoutolú."
                },
                {
                    "number": 22,
                    "text": "Ko ia tuku ke lea ʻa ʻeku tamaioʻeiki ko Siosefa Sāmita, ko e Siʻí, ki he mālohinga ʻo hoku falé, ʻa ʻeku kau tangata talavoú mo e kau tangata fatu tangatá—Mou fakatahataha ʻa kimoutolu ki he fonua ko Saioné, ʻi he funga ʻo e fonua ʻa ia kuó u fakatau mai ʻaki ʻa e paʻanga ʻa ia kuo fakatapui kiate aú."
                },
                {
                    "number": 23,
                    "text": "Pea tuku ke fekau atu ʻe he ngaahi potu siasí kotoa ha kau tangata poto fakataha mo ʻenau ngaahi paʻangá, pea fakatau mai ha ngaahi konga fonua ʻo hangē ko ʻeku fekau kiate kinautolú."
                },
                {
                    "number": 24,
                    "text": "Pea kapau ʻe haʻu ʻa hoku ngaahi filí kiate kimoutolu ke tuli ʻa kimoutolu mei hoku fonua leleí, ʻa ia kuó u fakatapui ke hoko ko e fonua ko Saioné, ʻio mei homou ngaahi fonua ʻomoutolú ʻi he hili ʻa e ngaahi fakamoʻoni ko ʻeni, ʻa ia kuo mou ʻomi ki hoku ʻaó ʻo talatalaakiʻi ai ʻa kinautolú, ke mou fakamalaʻiaʻi ʻa kinautolu;"
                },
                {
                    "number": 25,
                    "text": "Pea ʻilonga ʻa kinautolu te mou fakamalaʻiaʻí, te u fakamalaʻiaʻi, pea te mou sāuni maʻaku ki hoku ngaahi filí."
                },
                {
                    "number": 26,
                    "text": "Pea ʻe ʻiate kimoutolu ʻa hoku lotolotongá ʻio ʻi he sāuni maʻaku ki hoku ngaahi filí, ʻo aʻu ki he toʻu tangata hono tolu mo hono fā ʻo kinautolu ʻoku fehiʻa kiate aú."
                },
                {
                    "number": 27,
                    "text": "Tuku ke ʻoua naʻa ilifia ha tangata ke tuku hifo ʻene moʻuí koeʻuhi ko au; he ʻilonga ia ʻoku tuku hifo ʻa ʻene moʻuí koeʻuhi ko aú te ne toe ʻilo ia."
                },
                {
                    "number": 28,
                    "text": "Pea ʻilonga ia ʻoku ʻikai te ne loto-fiemālie ke tuku hifo ʻa ʻene moʻuí koeʻuhi ko aú ʻoku ʻikai ko ʻeku ākonga ia."
                },
                {
                    "number": 29,
                    "text": "Ko hoku lotó ke hiki hake ʻe heʻeku tamaioʻeiki ko Sitenei Likitoní ʻa hono leʻó ʻi he ngaahi fakatahaʻanga lotu ʻi he ngaahi fonua fakahahaké, ʻi he teuteuʻi ʻo e ngaahi potu siasí ke tauhi ʻa e ngaahi fekau ʻa ia kuó u fai kiate kinautolu ʻo kau ki hono fakafoki mai mo e huhuʻi ʻo Saioné."
                },
                {
                    "number": 30,
                    "text": "Ko hoku lotó ke ʻoua naʻa foki ʻa ʻeku tamaioʻeiki ko Paʻale P. Pālatí mo ʻeku tamaioʻeiki ko Laimani Uaití ki he fonua ʻo hona kāingá, kae ʻoua ke na uki mai ha ngaahi kaungā-fononga ke ʻalu hake ki he fonua ko Saioné, ʻo tautau toko hongofulu, pe toko uofulu, pe toko nimangofulu, pe toko teau, kae ʻoua kuó na maʻu ʻo aʻu ki he toko nimangeau mei he mālohinga ʻo hoku falé."
                },
                {
                    "number": 31,
                    "text": "Vakai ko hoku lotó ʻeni; kole pea te mou maʻu; ka ʻoku ʻikai ke fai maʻu pē ʻe he tangatá ʻa hoku lotó."
                },
                {
                    "number": 32,
                    "text": "Ko ia, kapau ʻe ʻikai te mou lava ʻo maʻu ʻa e toko nimangeaú, fekumi faivelenga koeʻuhí ke mou lava ʻapē ʻo maʻu ʻa e toko tolungeau."
                },
                {
                    "number": 33,
                    "text": "Pea kapau ʻe ʻikai te mou lava ʻo maʻu ʻa e toko tolungeaú, fekumi faivelenga koeʻuhí ke mou lava ʻapē ʻo maʻu ʻa e toko teau."
                },
                {
                    "number": 34,
                    "text": "Ka ko e moʻoni ʻoku ou pehē kiate kimoutolu, ʻoku ou fai ha fekau kiate kimoutolu, ke ʻoua naʻa mou ʻalu hake ki he fonua ko Saioné kae ʻoua ke mou maʻu ʻa e toko teau ʻo e mālohinga ʻo hoku falé, ke nau ʻalu atu fakataha mo kimoua ki he fonua ko Saioné."
                },
                {
                    "number": 35,
                    "text": "Ko ia ai, ʻo hangē ko ʻeku lea kiate kimoutolú, kole pea te mou maʻu; lotu fakamātoato koeʻuhí heiʻilo naʻa ʻalu mo kimoutolu ʻa ʻeku tamaioʻeiki ko Siosefa Sāmita, ko e Siʻí, ʻo pule ʻi he lotolotonga ʻo hoku kakaí, pea fokotuʻu ʻa hoku puleʻangá ʻi he fonua kuo fakatapuí, pea fokotuʻu ʻa e fānau ʻo Saioné ʻi he ngaahi fono mo e ngaahi fekau ʻa ia kuo foaki pea ʻe foaki atu kiate kimoutolú."
                },
                {
                    "number": 36,
                    "text": "ʻOku fakahoko ʻa e ikuna mo e nāunau kotoa pē kiate kimoutolu tuʻunga ʻi hoʻomou tui faivelengá, mo e ngaahi lotu ʻi he tuí."
                },
                {
                    "number": 37,
                    "text": "Tuku ke fononga ʻa ʻeku tamaioʻeiki ko Paʻale P. Palatí mo ʻeku tamaioʻeiki ko Siosefa Sāmita, ko e Siʻí."
                },
                {
                    "number": 38,
                    "text": "Tuku ke fononga ʻa ʻeku tamaioʻeiki ko Laimani Uaití mo ʻeku tamaioʻeiki ko Sitenei Likitoní."
                },
                {
                    "number": 39,
                    "text": "Tuku ke fononga ʻa ʻeku tamaioʻeiki ko Hailame Sāmitá mo ʻeku tamaioʻeiki ko Feletiliki G. Uiliamisí."
                },
                {
                    "number": 40,
                    "text": "Tuku ke fononga ʻa ʻeku tamaioʻeiki ko ʻOasoni Haití mo ʻeku tamaioʻeiki ko ʻOasoni Palatí, ki ha potu pē ʻa ia ʻe faleʻi ʻe heʻeku tamaioʻeiki ko Siosefa Sāmita, ko e Siʻí kiate kinautolú, ʻi hono fakahoko ʻo e ngaahi fekau ko ʻeni ʻa ia kuó u fai kiate kimoutolú, pea tuku ʻa hono toé ki hoku nimá. ʻE pehē. ʻĒmeni."
                }
            ]
        },
        "/study/scriptures/dc-testament/dc/104": {
            "uri": "/study/scriptures/dc-testament/dc/104",
            "title": "Tokāteline mo e Ngaahi Fuakava 104",
            "data_type": "chapter",
            "chapter_name": "Vahe 104",
            "chapter_summary": [
                "1–10, Ko e Kau Māʻoniʻoni ko ia ʻoku nau maumauʻi ʻa e ngaahi lao ʻo e kautaha uouongatahá ʻe fakamalaʻiaʻi ʻa kinautolu; 11–16, ʻOku tokonaki ʻe he ʻEikí maʻa ʻene Kau Māʻoniʻoní ʻi heʻene founga ʻaʻana; 17–18, ʻOku hanga ʻe he fono ʻo e ongoongoleleí ʻo puleʻi ʻa e anga hono tokangaʻi ʻo e masivá; 19–46, ʻOku fakamahinoʻi mai ʻa e ngaahi tufakanga tauhi mo e ngaahi tāpuaki ʻo e niʻihi tokolahi ʻo e kau tangatá; 47–53, Kuo pau ke ngāue mavahevahe pē ʻa e kautaha uouongataha ʻi Ketilaní mei he kautaha ʻi Saione; 54–66, ʻOku fokotuʻu ʻa e tauhiʻanga koloa toputapu ʻa e ʻEikí ki hono pulusi ʻo e ngaahi tohi folofolá; 67–77, Kuo pau ke ngāue ʻa e tauhiʻanga koloa fakakātoa ʻo e kautaha uouongatahá ʻo makatuʻunga ʻi he felototahaʻaki; 78–86, Ko kinautolu ʻoku nau kau ki he kautaha uouongatahá kuo pau ke nau totongi honau ngaahi moʻua kotoa pē, pea ʻe fakahaofi ʻa kinautolu ʻe he ʻEikí mei honau ngaahi moʻua fakapaʻangá."
            ],
            "verses": [
                {
                    "number": 1,
                    "text": "Ko e moʻoni ʻoku ou pehē kiate kimoutolu, ʻe hoku ngaahi kaumeʻa, ʻoku ou fai kiate kimoutolu ha akonaki, mo ha fekau, ʻoku kau ki he ngaahi koloa kotoa pē ʻa ia ʻoku maʻu ʻe he kautahá, ʻa ia naʻá ku fekau ke langa hake mo fokotuʻu, ke hoko ko ha kautaha uouongatahá, pea ko e kautaha taʻengata ke ʻaonga ki hoku siasí, pea ki hono fakamoʻui ʻo e tangatá kae ʻoua ke u haʻu—"
                },
                {
                    "number": 2,
                    "text": "ʻAki ʻa e talaʻofa taʻe-faʻa-liliu mo taʻe-feliliuaki ʻo pehē, kapau ʻe faivelenga ʻa kinautolu kuó u fekauʻí ʻe tāpuakiʻi ʻa kinautolu ʻaki ha ngaahi tāpuaki lahi ʻaupito;"
                },
                {
                    "number": 3,
                    "text": "Ka ʻo kapau ʻe ʻikai te nau faivelenga te nau ofi ki he fakamalaʻia."
                },
                {
                    "number": 4,
                    "text": "Ko ia, ko e meʻa ʻi he ʻikai ke tauhi ʻe ha niʻihi ʻo ʻeku kau tamaioʻeikí ʻa e fekaú, ka kuo nau maumauʻi ʻa e fuakavá ko e tupu mei he mānumanú, pea ʻi he ngaahi lea kākaá, ko ia kuó u fakamalaʻiaʻi ai ʻa kinautolu ʻaki ʻa e malaʻia mamafa mo fakamamahi ʻaupito."
                },
                {
                    "number": 5,
                    "text": "He ko au, ko e ʻEikí, kuó u tuʻutuʻuni ʻi hoku lotó, kapau ʻe ʻi ai ha tangata ʻoku kau ki he kautahá ʻe ʻiloʻi ʻoku maumau-fono, pe, ʻi hono ʻai ʻe tahá, kapau te ne maumauʻi ʻa e fuakava ʻa ia kuo mou haʻisia ki aí, ʻe malaʻia ia ʻi heʻene moʻuí, pea ʻe malamalaki hifo ia ʻe kinautolu ʻoku ou loto ki ai;"
                },
                {
                    "number": 6,
                    "text": "He ko au, ko e ʻEikí, ʻe ʻikai manukiʻi au ʻi he ngaahi meʻá ni—"
                },
                {
                    "number": 7,
                    "text": "Pea ʻoku fai ʻeni kotoa koeʻuhí ke ʻoua naʻa fakahalaiaʻi ʻa e kau taʻehalaia ʻiate kimoutolú fakataha mo e kau taʻe-angatonú; pea ke ʻoua naʻa hao ʻa e kau halaia ʻiate kimoutolú; koeʻuhi he ko au, ko e ʻEikí, kuó u talaʻofa kiate kimoutolu ha kalauni ʻo e nāunau ʻi hoku nima toʻomataʻú."
                },
                {
                    "number": 8,
                    "text": "Ko ia, kapau ʻe ʻilo koe kau maumau-fono ʻa kimoutolu, ʻe ʻikai te mou hao mei heʻeku ʻitá ʻi hoʻomou moʻuí."
                },
                {
                    "number": 9,
                    "text": "Kapau ʻe tuʻusi atu ʻa kimoutolu koeʻuhi ko e maumau-fono, ʻe ʻikai te mou lava ʻo hao mei he ngaahi fakatanga ʻa Sētané ʻo aʻu ki he ʻaho ʻo e huhuʻí."
                },
                {
                    "number": 10,
                    "text": "Pea ʻoku ou foakí ni kiate kimoutolu ʻa e mālohi ʻo fai atu mei he houa ko ʻení, ʻo kapau ʻe ʻilo ko e maumau-fono ha tangata ʻiate kimoutolu, ʻoku kau ki he kautahá, ʻo ʻikai te ne fakatomala mei he koví, ke mou tukuange ia ki he ngaahi fakatanga ʻa Sētané; pea ʻe ʻikai te ne maʻu ha mālohi ke fakahoko ha kovi kiate kimoutolu."
                },
                {
                    "number": 11,
                    "text": "Ko e poto ia ʻiate au; ko ia, ʻoku fai ʻa e fekau kiate kimoutolu, ke mou fokotuʻutuʻu ʻa kimoutolu pea vahe ki he tangata taki taha ʻa hono lakanga tauhí;"
                },
                {
                    "number": 12,
                    "text": "Koeʻuhí ke fai ʻe he tangata kotoa pē ha fakamatala kiate au ki he anga ʻo hono lakanga tauhi kuo vahe kiate iá."
                },
                {
                    "number": 13,
                    "text": "He ʻoku taau mo au, ko e ʻEikí, ke u fokotuʻu ʻa e tangata kotoa pē ke ne fakamatala ki heʻene hoko ko e tauhi ki he ngaahi tāpuaki fakamāmaní, ʻa ia kuó u ngaohi mo teuteu maʻa hoku kakaí."
                },
                {
                    "number": 14,
                    "text": "Ko au, ko e ʻEikí, naʻá ku fofola ʻa e ngaahi langí, mo faʻu ʻa e māmaní, ko ʻeku ngāue pē ʻaʻaku ia; pea ko e ngaahi meʻa kotoa pē ʻi aí ʻoku ʻaʻaku ia."
                },
                {
                    "number": 15,
                    "text": "Pea ko ʻeku taumuʻá ke tauhi ʻa ʻeku kau māʻoniʻoní, he ʻoku ʻaʻaku ʻa e ngaahi meʻa kotoa pē."
                },
                {
                    "number": 16,
                    "text": "Ka kuo pau ke fai ia ʻi heʻeku founga pē ʻaʻakú; pea vakai ko e founga ʻeni kuo tuʻutuʻuni ʻe au, ko e ʻEikí, ke tauhi ai ʻa ʻeku kau māʻoniʻoní, ke hakeakiʻi ʻa e kakai masivá, ʻi hono fakatōkilaloʻi ʻo e kakai koloaʻiá."
                },
                {
                    "number": 17,
                    "text": "He ʻoku fonu ʻa e māmaní, pea ʻoku ʻi ai ha ngaahi meʻa feʻunga pea hulu ange; ʻio, naʻá ku teuteu ʻa e ngaahi meʻa kotoa pē, pea kuó u tuku ki he fānau ʻa e tangatá ke nau fili maʻanautolu pē."
                },
                {
                    "number": 18,
                    "text": "Ko ia, kapau ʻe toʻo ʻe ha tangata ha meʻa mei he meʻa lahi ʻa ia kuó u ngaohí, ʻo ʻikai foaki hono ʻinasí ki he masivá mo e paeá ʻo fakatatau ki he fono ʻo ʻeku ongoongoleleí, te ne hiki hake ʻa hono matá ʻi heli fakataha mo e kakai angahalá, kuó ne ʻi he fakamamahi."
                },
                {
                    "number": 19,
                    "text": "Pea ko ʻeni, ko e moʻoni ʻoku ou pehē kiate kimoutolu, ʻo kau ki he ngaahi koloa ʻa e kautahá—"
                },
                {
                    "number": 20,
                    "text": "Tuku ke vaheʻi ki heʻeku tamaioʻeiki ko Sitenei Likitoní ʻa e ʻapi ʻa ia ʻokú ne lolotonga nofo aí, pea mo e konga kelekele ʻoku ʻi ai ʻa e fale ngaohi kiliʻimanú ke hoko ko hono lakanga tauhi, ke tauhi ʻaki ia lolotonga ʻene ngāue ʻi heʻeku ngoue vainé, ʻo fakatatau ki hoku lotó, ʻi he taimi te u fekauʻi ai iá."
                },
                {
                    "number": 21,
                    "text": "Pea tuku ke fai ʻa e ngaahi meʻa kotoa pē ʻo fehoanaki mo e fealeaʻaki ʻa e kautahá, mo e felototahaʻaki pe ko e leʻo ʻo e kautahá, ʻa ia ʻoku nau nofo ʻi he fonua ko Ketilaní."
                },
                {
                    "number": 22,
                    "text": "Pea ko e lakanga tauhi mo e tāpuaki ko ʻení, ko au, ko e ʻEikí, ʻoku ou tuku ki heʻeku tamaioʻeiki ko Sitenei Likitoní ke hoko ko ha tāpuaki kiate ia, pea mo hono hakó ki mui ʻiate ia;"
                },
                {
                    "number": 23,
                    "text": "Pea te u fakalahi ʻo liunga lahi ʻa e ngaahi tāpuaki kiate ia, ʻo kapau te ne loto-fakatōkilalo ʻi hoku ʻaó."
                },
                {
                    "number": 24,
                    "text": "Pea ko e tahá, tuku ke vaheʻi ki heʻeku tamaioʻeiki ko Māteni Hālisí, ke hoko ko hono lakanga tauhi, ʻa e konga kelekele ʻa ia naʻe maʻu ʻe heʻeku tamaioʻeiki ko Sione Sionisoní ko e fetongi ʻo hono ʻuluaki tofiʻá, maʻana pea mo hono hako ki mui ʻiate iá;"
                },
                {
                    "number": 25,
                    "text": "Pea kapau te ne faivelenga, te u fakalahi ke liunga lahi ʻa e ngaahi tāpuakí kiate ia mo hono hako ki mui ʻiate iá."
                },
                {
                    "number": 26,
                    "text": "Pea tuku ke foaki ʻe heʻeku tamaioʻeiki ko Māteni Hālisí ʻa ʻene ngaahi paʻangá ki hono malanga ʻaki ʻo ʻeku ngaahi leá, ʻo fakatatau ki he tuʻutuʻuni ʻe fai ʻe heʻeku tamaioʻeiki ko Siosefa Sāmita, ko e Siʻí."
                },
                {
                    "number": 27,
                    "text": "Pea ko e tahá, tuku ke maʻu ʻe heʻeku tamaioʻeiki ko Feletiliki G. Uiliamisí ʻa e ʻapi ʻa ia ʻokú ne lolotonga nofo aí."
                },
                {
                    "number": 28,
                    "text": "Pea tuku ke maʻu ʻe heʻeku tamaioʻeiki ko ʻŌliva Kautelé ʻa e kelekele ʻa ia kuo vaheʻi ʻo fehokotaki mo e fale ʻa ia ʻe ngāue ʻaki ko e fale pākí, ʻa ia ko e konga kelekele fika ʻuluakí, pea mo e konga kelekele foki ʻoku nofo ai ʻa ʻene tamaí."
                },
                {
                    "number": 29,
                    "text": "Pea tuku ke maʻu ʻe heʻeku ongo tamaioʻeiki ko Feletiliki G. Uiliamisí mo ʻŌliva Kautelé ʻa e fale pākí pea mo e ngaahi meʻa kotoa pē ʻoku kau ki aí."
                },
                {
                    "number": 30,
                    "text": "Pea ʻe hoko ʻeni ko hona lakanga tauhi ʻa ia ʻe vaheʻi kiate kinaua."
                },
                {
                    "number": 31,
                    "text": "Pea kapau te na faivelenga, vakai, te u tāpuakiʻi, mo fakalahi ʻo liunga lahi ʻa e ngaahi tāpuakí kiate kinauá."
                },
                {
                    "number": 32,
                    "text": "Pea ko e kamataʻanga ʻeni ʻo e lakanga tauhi kuó u tuʻutuʻuni kiate kinauá, maʻanaua pea mo hona hako ki mui ʻiate kinauá."
                },
                {
                    "number": 33,
                    "text": "Pea, kapau te na faivelenga, te u fakalahi ʻo liunga lahi ʻa e ngaahi tāpuakí kiate kinaua mo hona hako ki mui ʻiate kinauá, ʻio ko ha ngaahi tāpuaki liunga lahi."
                },
                {
                    "number": 34,
                    "text": "Pea ko e tahá, tuku ke maʻu ʻe heʻeku tamaioʻeiki ko Sione Sionisoní ʻa e fale ʻa ia ʻokú ne lolotonga nofo aí, pea mo e tofiʻá, ʻa hono kotoa tuku kehe pē ʻa e kelekele ʻa ia kuo vaheʻi ke langa ai ʻa hoku ngaahi falé, ʻa ia ʻoku kau ki he tofiʻa ko iá, pea mo e ongo konga kelekele ko ia ʻa ia kuo vaheʻi ki heʻeku tamaioʻeiki ko ʻŌliva Kautelé."
                },
                {
                    "number": 35,
                    "text": "Pea kapau te ne faivelenga, te u fakalahi ʻo liunga lahi ʻa e ngaahi tāpuakí kiate ia."
                },
                {
                    "number": 36,
                    "text": "Pea ko hoku lotó ke ne fakatau atu ʻa e ngaahi konga kelekele kuo vaheʻi ki hono langa hake ʻo e kolo ʻo ʻeku kau māʻoniʻoní, ʻo fakatatau ki he meʻa ʻe fakahā kiate ia ʻe he leʻo ʻo e Laumālié, pea fakatatau ki he fealeaʻaki ʻa e kautahá, pea mo e leʻo ʻo e kautahá."
                },
                {
                    "number": 37,
                    "text": "Pea ko e kamataʻanga ʻeni ʻo e lakanga tauhi kuó u vaheʻi kiate iá, ke hoko ko ha tāpuaki kiate ia pea mo hono hako ki mui ʻiate iá."
                },
                {
                    "number": 38,
                    "text": "Pea kapau te ne faivelenga, te u fakalahi ʻo liunga lahi ʻa e ngaahi tāpuakí kiate ia."
                },
                {
                    "number": 39,
                    "text": "Pea ko e tahá, tuku ke vaheʻi ki heʻeku tamaioʻeiki ko Niueli K. Uitenií ʻa e ngaahi fale mo e konga kelekele ʻokú ne lolotonga nofo aí, pea mo e konga kelekele mo e fale ʻoku tuʻu ai ʻa e fale koloá, kae ʻumaʻā foki mo e konga kelekele ʻoku tuʻu ʻi he tuliki ki he tonga ʻo e fale koloá, kae ʻumaʻā foki mo e konga kelekele ʻoku tuʻu ai ʻa e fale ngaohiʻanga efú."
                },
                {
                    "number": 40,
                    "text": "Pea kuó u vaheʻi ʻeni kotoa ki heʻeku tamaioʻeiki ko Niueli K. Uitenií ke hoko ko hono lakanga tauhi, ke hoko ko ha tāpuaki kiate ia mo hono hako ki mui ʻiate iá, ke ʻaonga ki he fale koloa ʻo ʻeku kautaha ʻa ia kuó u fokotuʻu ki hoku siteiki ʻi he fonua ko Ketilaní."
                },
                {
                    "number": 41,
                    "text": "ʻIo, ko e moʻoni, ko e lakanga tauhi ʻeni kuó u vaheʻi ki heʻeku tamaioʻeiki ko N. K. Uitenií, ʻio ʻa e fale koloa kotoa ko ʻení, kiate ia mo hono fakafofongá, pea mo hono hako ki mui ʻiate iá."
                },
                {
                    "number": 42,
                    "text": "Pea kapau te ne faivelenga ʻi he tauhi ʻeku ngaahi fekau, ʻa ia kuó u fai kiate iá, te u fakalahi ke liunga lahi ʻa e ngaahi tāpuakí kiate ia mo hono hako ki mui ʻiate iá, ʻio ko ha ngaahi tāpuaki liunga lahi."
                },
                {
                    "number": 43,
                    "text": "Pea ko e tahá, tuku ke vaheʻi ki heʻeku tamaioʻeiki ko Siosefa Sāmita, ko e Siʻí, ʻa e konga kelekele kuo vaheʻi ke langa ai ʻa hoku falé, ʻa ia ʻoku luti ʻe fāngofulu lōloa pea hongofulu mā ua maokupu, kae ʻumaʻā foki mo e tofiʻa ʻa ia ʻoku lolotonga nofo ai ʻa ʻene tamaí;"
                },
                {
                    "number": 44,
                    "text": "Pea ko e kamataʻanga ʻeni ʻo e lakanga tauhi ʻa ia kuó u vaheʻi kiate iá, ke hoko ko e tāpuaki kiate ia, pea ki heʻene tamaí."
                },
                {
                    "number": 45,
                    "text": "He vakai, kuó u tuku ha tofiʻa ki heʻene tamaí, ke tauhi ʻaki ia; ko ia, ʻe lau fakataha ia mo e fale ʻo ʻeku tamaioʻeiki ko Siosefa Sāmita, ko e Siʻí."
                },
                {
                    "number": 46,
                    "text": "Pea te u fakalahi ʻo liunga lahi ʻa e ngaahi tāpuakí ki he fale ʻo ʻeku tamaioʻeiki ko Siosefa Sāmita, ko e Siʻí, ʻo kapau te ne faivelenga, ʻio ʻa e ngaahi tāpuaki liunga lahi."
                },
                {
                    "number": 47,
                    "text": "Pea ko ʻeni, ʻoku ou fai ʻa e fekau kiate kimoutolu ʻo kau ki Saione, ke ʻoua naʻa mou toe hoko ʻa kimoutolu ko ha kautaha uouongataha mo homou kāinga ʻi Saioné, ka ʻi he founga pē ko ʻení—"
                },
                {
                    "number": 48,
                    "text": "Hili hono fokotuʻutuʻu ʻa kimoutolú, ʻe ui ʻa kimoutolu ko e Kautaha Uouongataha ʻo e Siteiki ʻo Saioné, ko e Kolo ko Ketilaní. Pea ko homou kāingá ʻo ka hili hono fokotuʻutuʻu ʻa kinautolú, ʻe ui ʻa kinautolú ko e Kautaha Uouongataha ʻo e Kolo ko Saioné."
                },
                {
                    "number": 49,
                    "text": "Pea ʻe fokotuʻutuʻu ʻa kinautolu ʻi honau ngaahi hingoa ʻonautolú, pea ʻi honau hingoa ʻonautolú; pea te nau fai ʻa e ngaahi meʻa ʻi honau hingoa ʻonautolú, pea ʻi honau ngaahi hingoa ʻonautolú pē;"
                },
                {
                    "number": 50,
                    "text": "Pea ke mou fai hoʻomou ngaahi ngāué ʻi homou hingoa ʻomoutolú pē, pea ʻi homou ngaahi hingoa ʻomoutolú pē."
                },
                {
                    "number": 51,
                    "text": "Pea kuó u fekau ke fai ʻeni koeʻuhi ko homou fakamoʻuí, pea mo honau fakamoʻuí foki, ko e tupu mei hono kapusi ʻa kinautolu pea mo e meʻa ʻe hoko maí."
                },
                {
                    "number": 52,
                    "text": "Kuo maumauʻi ʻa e ngaahi fuakavá ʻi he maumau-fono, ʻi he mānumanu mo e ngaahi lea kākā—"
                },
                {
                    "number": 53,
                    "text": "Ko ia, ʻoku veteki ʻa hoʻomou hoko ko e kautaha uouongataha mo homou kāingá, pea ʻoku ʻikai te mou toe haʻisia kiate kinautolu kae ngata pē ʻo aʻu mai ki he houa ko ʻení, tuku kehe pē ʻi he foungá ni, ʻo hangē ko ʻeku leá, ʻi hono nō ʻo ha paʻanga ʻo fakatatau mo e fealeaʻaki ʻa e kautahá ni ʻi he alealea, ʻo hangē ko e meʻa ʻe faingamālie ke fai ʻi he tuʻunga ʻoku mou ʻi aí pea mo ia ʻe tuʻutuʻuni ʻe he leʻo ʻo e fakatahá."
                },
                {
                    "number": 54,
                    "text": "Pea ko e tahá, ʻoku ou fai ha fekau kiate kimoutolu ʻo kau ki homou lakanga tauhi ʻa ia kuó u vaheʻi kiate kimoutolú."
                },
                {
                    "number": 55,
                    "text": "Vakai, ʻoku ʻaʻaku ʻa e ngaahi koloa kotoa pē ko ʻení, ka ʻikai pea ʻoku taʻeʻaonga ʻa hoʻomou tuí, pea ʻoku lau ʻa kimoutolu ko e kau mālualoi, pea kuo maumauʻi ʻa e ngaahi fuakava kuo mou fai kiate aú;"
                },
                {
                    "number": 56,
                    "text": "Pea kapau ʻoku ʻaʻaku ʻa e ngaahi koloá, tā ko e kau tauhi ʻa kimoutolu; ka ʻikai, pea ʻoku ʻikai ko e kau tauhi ʻa kimoutolu."
                },
                {
                    "number": 57,
                    "text": "Ka, ko e moʻoni, ʻoku ou pehē kiate kimoutolu, kuó u tuʻutuʻuni kiate kimoutolu ke mou hoko ko e kau tauhi ki hoku falé, ʻio ko e kau tauhi moʻoni."
                },
                {
                    "number": 58,
                    "text": "Pea ko e taumuʻa ʻeni ʻo ʻeku fekau ke mou fokotuʻutuʻu ʻa kimoutolú, ʻio ke pulusi ʻa ʻeku ngaahi leá, ʻa hono kakato ʻo ʻeku ngaahi folofolá, ko e ngaahi fakahā kuó u ʻoatu kiate kimoutolú, pea mo ia ʻa ia te u ʻoatu ʻamui kiate kimoutolu, mei he taimi ki he taimí—"
                },
                {
                    "number": 59,
                    "text": "Ko hono taumuʻá ke langa hake ʻa hoku siasí mo e puleʻangá ʻi he māmaní, pea teuteuʻi ʻa hoku kakaí ki he taimi te u nofo ai ʻiate kinautolú, ʻa ia ʻoku ofi mai."
                },
                {
                    "number": 60,
                    "text": "Pea ke mou teuteuʻi moʻomoutolu ha potu ki ha fale tauhiʻanga koloa, pea fakatapui ia ki hoku hingoá."
                },
                {
                    "number": 61,
                    "text": "Pea ke mou fili ha taha ʻiate kimoutolu ke tauhi ʻa e fale tauhiʻanga koloá, pea ʻe fakanofo ia ki he tāpuaki ko ʻení."
                },
                {
                    "number": 62,
                    "text": "Pea ʻe ʻi ai ha meʻa fakamaʻu ʻi he fale tauhiʻanga koloá, pea ʻe ʻave ʻa e ngaahi meʻa toputapu kotoa pē ki he fale tauhiʻanga koloá; pea ʻe ʻikai lau ia ʻe ha tangata ʻiate kimoutolu ko ʻene meʻa ʻaʻana, pe ko hano konga ʻo ia, koeʻuhi ʻe hoko ko e meʻa ia ʻamoutolu kotoa pē ʻi he loto-taha."
                },
                {
                    "number": 63,
                    "text": "Pea ʻoku ou foaki ia kiate kimoutolu ʻo fai atu ai pē mei he houa ko ʻení; pea ko ʻeni, ke mou vakai, ke mou hanga ʻo ngāue ʻaki ʻa e lakanga tauhi ʻa ia kuó u vaheʻi kiate kimoutolú, tuku kehe pē ʻa e ngaahi meʻa toputapú, ko hono taumuʻá pē ke paaki ʻa e ngaahi meʻa toputapú ni ʻo hangē ko ʻeku leá."
                },
                {
                    "number": 64,
                    "text": "Pea ko e tupu ʻoku maʻu mei he ngaahi meʻa toputapú ʻe maʻu ia ʻi he fale tauhiʻanga koloá, pea ʻe ʻi ai ha meʻa fakamaʻu ʻi ai; pea ʻe ʻikai ngāue ʻaki pe toʻo atu ia mei he fale tauhiʻanga koloá ʻe ha taha, pea ʻe ʻikai vete foki ʻa e meʻa fakamaʻu ʻe ʻai ki aí, tuku kehe pē ʻi he tuʻutuʻuni ʻa e kautahá, pe ʻi he fekau."
                },
                {
                    "number": 65,
                    "text": "Pea ʻe pehē ʻa hoʻomou maluʻi ʻa e ngaahi tupu ʻoku maʻu mei he ngaahi meʻa toputapú ʻi he fale tauhiʻanga koloá, koeʻuhi ko ha ngaahi taumuʻa toputapu mo māʻoniʻoni."
                },
                {
                    "number": 66,
                    "text": "Pea ʻe ui ʻeni ko e fale tauhiʻanga koloa toputapu ʻo e ʻEikí; pea ʻe tauhi ʻi ai ha meʻa fakamaʻu koeʻuhí ke māʻoniʻoni mo fakatapui ia ki he ʻEikí."
                },
                {
                    "number": 67,
                    "text": "Pea ko e tahá, ʻe ʻi ai mo ha fale tauhiʻanga koloa ʻe taha ʻe teuteuʻi, pea fili mo ha tangata tauhi paʻanga ke tauhi ʻa e fale tauhiʻanga koloá, pea ʻe ʻai ha meʻa fakamaʻu ki ai;"
                },
                {
                    "number": 68,
                    "text": "Pea ko e ngaahi paʻanga kotoa pē te mou maʻu ʻi homou ngaahi lakanga tauhí, ʻi hono fakatupu ʻo e ngaahi koloa ʻa ia kuó u vaheʻi kiate kimoutolú, ʻi he ngaahi fale, pe ʻi he ngaahi konga fonua, pe ʻi he fanga pulu, pe ʻi he ngaahi meʻa kotoa pē tuku kehe pē ʻa e ngaahi tohi māʻoniʻoni mo toputapú, ʻa ia kuó u taʻofi kiate au pē, koeʻuhi ko ha ngaahi taumuʻa māʻoniʻoni mo toputapu, ʻe lī ia ki he fale tauhiʻanga koloá ʻi hoʻomou maʻu leva ha ngaahi paʻangá, ʻi he laui teau, pe laui nimangofulu, pe laui uofulu, pe laui hongofulu, pe laui nima."
                },
                {
                    "number": 69,
                    "text": "Pe ʻi hono ʻai ʻe tahá, kapau ʻe maʻu ʻe ha tangata ʻiate kimoutolu ʻa e paʻanga ʻe nima, tuku ke ne lī ia ki he fale tauhiʻanga koloá; pe kapau te ne maʻu ʻa e hongofulu, pe uofulu, pe nimangofulu, pe teau, tuku ke ne fai pehē pē foki;"
                },
                {
                    "number": 70,
                    "text": "Pea ke ʻoua naʻa pehē ʻe ha taha ʻiate kimoutolu ko ʻene meʻa ia ʻaʻana; koeʻuhí ʻe ʻikai lau ia ko ʻene meʻa, pe ko hano konga ʻo ia."
                },
                {
                    "number": 71,
                    "text": "Pea ʻe ʻikai ke ʻi ai hano konga ʻo ia ʻe ngāue ʻaki, pe ʻave mei he fale tauhiʻanga koloá, kae ngata pē ʻi he leʻo mo e loto-taha ʻa e kautahá."
                },
                {
                    "number": 72,
                    "text": "Pea ʻe hoko ʻeni ko e leʻo mo e loto-taha ʻo e kautahá—ke pehē ʻe ha tangata ʻiate kimoutolu ki he tauhi paʻangá: ʻOku ʻaonga ke u maʻu ʻeni ke tokoni kiate au ʻi hoku lakanga tauhí—"
                },
                {
                    "number": 73,
                    "text": "Kapau ko e ngaahi paʻanga ʻe nima ia, pe kapau ko e ngaahi paʻanga ʻe hongofulu, pe uofulu, pe nimangofulu, pe ko ha teau, ʻe ʻoange kiate ia ʻe he tauhi paʻangá ʻa e lahi ʻo e paʻanga ʻokú ne fie maʻu ke tokoni kiate ia ʻi hono lakanga tauhí—"
                },
                {
                    "number": 74,
                    "text": "Kae ʻoua ke ʻilo ko e tokotaha maumau-fono ia, pea ʻoku fakahaaʻi ʻo mahinongofua ia ʻi he ʻao ʻo e fakataha alēlea ʻo e kautahá ko e tauhi taʻe-angatonu mo taʻe-fakapotopoto ia."
                },
                {
                    "number": 75,
                    "text": "Ka ʻi he lolotonga ʻene kei failelei, peá ne faivelenga mo anga-fakapotopoto ʻi hono lakanga tauhí, ʻe hoko ʻeni ko ʻene fakaʻilonga ki he tauhi paʻangá ke ʻoua naʻa taʻofi ʻe he tauhi paʻangá."
                },
                {
                    "number": 76,
                    "text": "Ka ʻo kapau ʻe maumau-fono, ʻe haʻisia ʻa e tauhi paʻangá ki he alea mo e leʻo ʻo e kautahá."
                },
                {
                    "number": 77,
                    "text": "Pea kapau ʻe ʻilo ko e tauhi taʻe-angatonu mo taʻe-fakapotopoto ʻa e tauhi paʻangá, ʻe haʻisia ia ki he alea mo e leʻo ʻo e kautahá, pea ʻe fakahifo ia mei hono lakangá, pea ʻe fili ha tokotaha kehe ke fetongi ia."
                },
                {
                    "number": 78,
                    "text": "Pea ko e tahá, ko e moʻoni ʻoku ou pehē kiate kimoutolu ʻo kau ki homou ngaahi moʻuá—vakai ko hoku lotó ke mou totongi ʻa homou ngaahi moʻua kotoa pē."
                },
                {
                    "number": 79,
                    "text": "Pea ko hoku lotó ke mou fakavaivaiʻi ʻa kimoutolu ʻi hoku ʻaó, ʻo maʻu ʻa e tāpuakí ni tuʻunga ʻi hoʻomou faivelengá mo e loto-fakatōkilaló, pea mo e lotu ʻi he tuí."
                },
                {
                    "number": 80,
                    "text": "Pea kapau te mou faivelenga pea loto-fakatōkilalo, pea ngāue ʻaki ʻa e lotu ʻi he tuí, vakai, te u fakamolū ʻa e loto ʻo kinautolu ʻoku mou moʻua ki aí, kae ʻoua ke u ʻoatu ha ngaahi meʻa kiate kimoutolu ke fakaʻataʻatā ai ʻa kimoutolu."
                },
                {
                    "number": 81,
                    "text": "Ko ia, tohi fakavavevave ki Niu ʻIoke pea tohi ʻo fakatatau ki he meʻa ʻe fakahā atu ʻe hoku Laumālié; pea te u fakamolū ʻa e loto ʻo kinautolu ʻoku mou moʻua ki aí, ke toʻo atu mei honau ʻatamaí ʻa e loto ke fakahoko ha faingataʻa kiate kimoutolú."
                },
                {
                    "number": 82,
                    "text": "Pea fakatatau ki hoʻomou loto-fakatōkilalo pea faivelenga mo ui ki hoku hingoá, vakai, te u tuku kiate kimoutolu ke ikuna."
                },
                {
                    "number": 83,
                    "text": "ʻOku ou fai kiate kimoutolu ha talaʻofa, ʻe fakahaofi ʻa kimoutolu heni ʻo tuʻo taha mei homou pōpulá."
                },
                {
                    "number": 84,
                    "text": "Pea fakatatau ki hoʻomou maʻu ha faingamālie ke nō ha paʻanga ʻi he laui teau, pe lau afe, ʻo aʻu ki hoʻomou nō ha meʻa feʻunga ke fakahaofi ʻa kimoutolu mei he pōpulá, ko e faingamālie ia ʻomoutolu."
                },
                {
                    "number": 85,
                    "text": "Pea ʻoatu hoʻomou ngaahi koloa kuó u tuku ki homou nimá ko e koloa maluʻi ʻo tuʻo taha heni, ʻi hono ʻoatu homou ngaahi hingoá ʻi he loto-taha pe ʻi ha toe founga, ʻo hangē ko e meʻa ʻe hā ngali lelei kiate kimoutolú."
                },
                {
                    "number": 86,
                    "text": "ʻOku ou foaki kiate kimoutolu ʻa e faingamālie ko ʻení, ʻo tuʻo taha pē; pea vakai, kapau te mou hanga ke fai ʻa e ngaahi meʻa kuó u fakahā kiate kimoutolú, ʻo fakatatau ki heʻeku ngaahi fekaú, ʻoku ʻaʻaku ʻa e ngaahi meʻá ni kotoa pē, pea ko ʻeku kau tauhi ʻa kimoutolu, pea ʻe ʻikai tuku ʻe he pulé ke maumauʻi ʻa hono falé. ʻE pehē. ʻĒmeni."
                }
            ]
        },
        "/study/scriptures/dc-testament/dc/105": {
            "uri": "/study/scriptures/dc-testament/dc/105",
            "title": "Tokāteline mo e Ngaahi Fuakava 105",
            "data_type": "chapter",
            "chapter_name": "Vahe 105",
            "chapter_summary": [
                "1–5, ʻE langa hake ʻa Saione ʻi he tauhi ki he fono fakasilesitiale; 6–13, ʻOku fakatatali hono huhuʻi ʻo Saioné ʻo kiʻi fuofuoloa siʻi; 14–19, ʻE fai ʻe he ʻEikí ʻa e ngaahi tau ʻa Saioné; 20–26, Kuo pau ke fakapotopoto pea ʻoua ʻe pōlepole ʻa e Kāingalotú koeʻuhi ko ha ngaahi ngāue lalahi ʻi heʻenau tānaki maí; 27–30, ʻOku totonu ke fakatau mai ʻa e ngaahi konga kelekele ʻi he vahefonua Siakisoní mo e ngaahi vahefonua ofi maí; 31–34, Kuo pau ke maʻu ʻe he kaumātuʻá ha fakakoloa ʻi he fale ʻo e ʻEikí ʻi Ketilani; 35–37, ʻE fakamāʻoniʻoniʻi ʻa e Kāingalotu kuo ui mo filí; 38–41, Kuo pau ke hiki hake ʻe he Kāingalotú ha fuka ʻo e melino ki he māmaní."
            ],
            "verses": [
                {
                    "number": 1,
                    "text": "Ko e moʻoni ʻoku ou pehē kiate kimoutolu kuo kātoa fakataha ke ʻiloʻi hoku loto ʻo kau ki he huhuʻi ʻo hoku kakai kuo ngaohikoviʻí—"
                },
                {
                    "number": 2,
                    "text": "Vakai, ʻoku ou pehē kiate kimoutolu, ka ne taʻeʻoua ʻa e ngaahi maumau-fono ʻa hoku kakaí, ʻa ia ko ʻeku lau ki he siasí kae ʻikai ki ha toko taha pē, pehē kuo ʻosi fakahaofi ʻa kinautolu ʻi he taimí ni."
                },
                {
                    "number": 3,
                    "text": "Kae vakai, kuo ʻikai te nau ako ke talangofua ki he ngaahi meʻa naʻá ku ʻekeʻi ʻi honau nimá, ka ʻoku nau fonu ʻi he faʻahinga kovi kotoa pē, pea ʻoku ʻikai te nau foaki ʻenau ngaahi koloá, ʻo hangē ko ia ʻoku taau mo e kau māʻoniʻoní, ki he masivá mo e faingataʻaʻia ʻiate kinautolú;"
                },
                {
                    "number": 4,
                    "text": "Pea ʻoku ʻikai te nau uouongataha ʻo hoa mo e loto-taha ʻoku fie maʻu ʻe he fono ʻo e puleʻanga fakasilesitialé;"
                },
                {
                    "number": 5,
                    "text": "Pea ʻoku ʻikai lava ke langa hake ʻa Saione kae ngata pē ʻi he ngaahi tefitoʻi moʻoni ʻo e fono ʻo e puleʻanga fakasilesitialé; ka ʻikai pehē pea ʻe ʻikai te u lava ke maʻu ia kiate au."
                },
                {
                    "number": 6,
                    "text": "Pea ʻoku ʻaonga ke tauteaʻi ʻa hoku kakaí kae ʻoua ke nau ako ke talangofua, ʻo ka pau ʻe fie maʻu, ko e tupu mei he ngaahi meʻa te nau mamahiʻia ai."
                },
                {
                    "number": 7,
                    "text": "ʻOku ʻikai te u lea kiate kinautolu kuo ui ke tataki ʻa hoku kakaí, ʻa ia ko e ʻuluaki kaumātuʻa ʻo hoku siasí, he ʻoku ʻikai te nau moʻua kotoa ki he fakahalaiá ni;"
                },
                {
                    "number": 8,
                    "text": "Ka ʻoku ou lea ʻo kau ki hoku ngaahi potu siasi mamaʻó—ʻoku ʻi ai ʻa e tokolahi te nau pehē: ʻOku ʻi fē ʻa honau ʻOtuá? Vakai, te ne fakahaofi ʻa kinautolu ʻi he taimi ʻo e tuʻutāmakí, ka ʻikai pea ʻe ʻikai te mau ʻalu hake ki Saione, pea te mau tauhi ʻemau ngaahi paʻangá."
                },
                {
                    "number": 9,
                    "text": "Ko ia, ko e meʻa ʻi he ngaahi maumau-fono ʻa hoku kakaí, ʻoku ʻaonga ai kiate au ke tatali ʻa ʻeku kaumātuʻá ʻo fuofuoloa siʻi ki hano huhuʻi ʻo Saione—"
                },
                {
                    "number": 10,
                    "text": "Koeʻuhí ke nau mateuteu foki mo kinautolu, pea koeʻuhí ke akoʻi ʻa hoku kakaí ʻo haohaoa ange, pea nau maʻu ʻa e poto mahení, pea ʻilo ʻo haohaoa ange ki honau fatongiá, pea mo e ngaahi meʻa ʻoku ou ʻekeʻi mei honau nimá."
                },
                {
                    "number": 11,
                    "text": "Pea ʻoku ʻikai lava ke fakahoko ʻeni kae ʻoua ke fakakoloaʻi ʻa ʻeku kaumātuʻá ʻaki ʻa e mālohi mei ʻolunga."
                },
                {
                    "number": 12,
                    "text": "He vakai, kuó u teuteu ha fuʻu fakakoloaʻi lahi mo e tāpuaki ke lilingi hifo kiate kinautolu, ʻo fakatatau ki heʻenau faitotonu pea fai atu ʻi he loto-fakatōkilalo ʻi hoku ʻaó."
                },
                {
                    "number": 13,
                    "text": "Ko ia ʻoku ʻaonga kiate au ke tatali ʻa ʻeku kaumātuʻá ʻo fuofuoloa siʻi, ki hono huhuʻi ʻo Saioné."
                },
                {
                    "number": 14,
                    "text": "He vakai, ʻoku ʻikai te u ʻekeʻi ʻi honau nimá ke nau fai ʻa e ngaahi tau ʻa Saioné; he ʻoku hangē ko ʻeku lea ʻi ha fekau ki muʻá, ʻe pehē pē ʻa ʻeku fakahoko iá—te u fai hoʻomou ngaahi taú."
                },
                {
                    "number": 15,
                    "text": "Vakai, kuó u fekauʻi atu ʻa e fai fakaʻauhá ke fakaʻauha mo maumauʻi ʻa hoku ngaahi filí; pea ʻe ʻikai ʻosi atu ʻa e ngaahi taʻu lahi ʻe ʻikai tuku ke nau kei toe ke ʻuliʻi ʻa hoku tofiʻá, pea lea taukae ki hoku hingoá ʻi he ngaahi fonua kuó u fakatapui ke tānaki fakataha ai ʻa ʻeku kau māʻoniʻoní."
                },
                {
                    "number": 16,
                    "text": "Vakai, kuó u fekau ki heʻeku tamaioʻeiki ko Siosefa Sāmita, ko e Siʻí, ke lea ki he mālohinga ʻo hoku falé, ʻio ʻa ʻeku kau taú, ki heʻeku kau talavoú, mo e kau tangata fatu tangatá, ke nau kātoa fakataha ke huhuʻi ʻa hoku kakaí, pea holoki hifo ʻa e ngaahi taua ʻo hoku ngaahi filí, pea fakamoveteveteʻi ʻa honau kau leʻó;"
                },
                {
                    "number": 17,
                    "text": "Ka kuo ʻikai ke tokanga ʻa e mālohinga ʻo hoku falé ki heʻeku ngaahi leá."
                },
                {
                    "number": 18,
                    "text": "Ka ko e meʻa ʻi he ʻi ai ha niʻihi kuo nau tokanga ki heʻeku ngaahi leá, ko ia kuó u teuteu ai ha tāpuaki pea mo ha fakakoloa maʻanautolu, ʻo kapau te nau fai atu ʻi he faivelengá."
                },
                {
                    "number": 19,
                    "text": "Kuó u fanongo ki heʻenau ngaahi lotú, pea te u tali ʻa ʻenau feilaulaú; pea ʻoku ʻaonga kiate au ke ʻomi ʻa kinautolu ʻo aʻu mai ki heni ke siviʻi ʻa ʻenau tuí."
                },
                {
                    "number": 20,
                    "text": "Pea ko ʻeni, ko e moʻoni ʻoku ou pehē kiate kimoutolu, ʻoku ou fai ha fekau kiate kimoutolu, ko kinautolu kotoa pē kuo nau haʻu ki hení, pea ʻoku nau lava ʻo nofo ʻi he potu fonua takatakaí, tuku ke nau nofo ai;"
                },
                {
                    "number": 21,
                    "text": "Pea ko kinautolu ʻoku ʻikai lava ke nofó, ʻa ia ʻoku ʻi ai honau ngaahi fāmili ʻi he hahaké, tuku ke nau nofo ʻo kiʻi fuofuoloa siʻi, ʻo fakatatau ki he tuʻutuʻuni kiate kinautolu ʻe heʻeku tamaioʻeiki ko Siosefá;"
                },
                {
                    "number": 22,
                    "text": "He te u faleʻi ia ʻi he meʻá ni, pea ko e ngaahi meʻa kotoa pē ʻa ia te ne tuʻutuʻuni kiate kinautolú ʻe fakahoko ia."
                },
                {
                    "number": 23,
                    "text": "Pea tuku ʻa hoku kakai kotoa pē ʻoku nofo ʻi he ngaahi potu fonua takatakaí ke nau faivelenga ʻaupito, pea faʻa lotu, pea loto-fakatōkilalo ʻi hoku ʻaó, pea ʻoua ʻe fakahā ʻa e ngaahi meʻa kuó u fakahā kiate kinautolú, kae ʻoua ke ngali mo e poto ʻiate aú ke fakahā ia."
                },
                {
                    "number": 24,
                    "text": "ʻOua ʻe lau ki he ngaahi tauteá, pea ʻoua foki te mou pōlepole ʻi he tuí pe ko e ngaahi ngāue maʻongoʻongá, ka ke mou fakatahataha fakalongolongo pē, ki he potu pē ʻe taha ʻo fakatatau ki he lahi ʻo e meʻa ʻe lavá, ʻo fakatatau mo e loto ʻo e kakaí;"
                },
                {
                    "number": 25,
                    "text": "Pea vakai, te u ngaohi ke ʻofeina mo ʻofaʻi ʻa kimoutolu ʻi honau matá, koeʻuhí ke mou mālōlō ʻi he melino mo e fiemālie, lolotonga hoʻomou pehē ki he kakaí: Feia ʻa e fakamāú mo e fakamaau totonú maʻamautolu ʻo fakatatau ki he laó, pea fakatonutonu maʻamautolu ʻa homau ngaahi ngaohikoviá."
                },
                {
                    "number": 26,
                    "text": "Ko ʻeni, vakai, ʻoku ou pehē kiate kimoutolu, ʻe hoku ngaahi kaumeʻa, ʻi he foungá ni ʻe lava ke ʻofeina ai ʻa kimoutolu ʻi he ʻao ʻo e kakaí, kae ʻoua ke tupu ʻo tokolahi ʻa e kau tau ʻa ʻIsilelí."
                },
                {
                    "number": 27,
                    "text": "Pea te u fakamolū ʻa e loto ʻo e kakaí, ʻo hangē ko ʻeku fakamolū ʻa e loto ʻo Feló, mei he taimi ki he taimi, kae ʻoua ke lava ʻe heʻeku tamaioʻeiki ko Siosefa Sāmita, ko e Siʻí, mo ʻeku kaumātuʻa, ʻa ia kuó u filí, ha taimi ke tānaki fakataha ʻa e mālohinga ʻo hoku falé."
                },
                {
                    "number": 28,
                    "text": "Pea ke fekau atu ha kau tangata poto, ke fakahoko ʻa e meʻa ʻa ia naʻá ku fekau ʻo kau ki hono fakatau mai ʻo e ngaahi konga fonua kotoa pē ʻi he vahefonua Siakisoní ʻa ia ʻe ala lava ʻo fakataú, pea ʻi he ngaahi vahefonua ofi maí."
                },
                {
                    "number": 29,
                    "text": "He ko hoku lotó ke fakatau mai ʻa e ngaahi konga fonua ko ʻení; pea hili hono fakatau maí ke maʻu ia ʻe heʻeku kau māʻoniʻoní ʻo fakatatau ki he ngaahi fono ʻo e fakatapuí ʻa ia kuó u ʻoatú."
                },
                {
                    "number": 30,
                    "text": "Pea hili hono fakatau mai ʻo e ngaahi konga fonua ko ʻení, te u lau ʻoku taʻehalaia ʻa e ngaahi kau tau ʻo ʻIsilelí ʻi hono maʻu ʻo honau ngaahi konga fonua ʻonautolú, ʻa ia kuo nau ʻosi fakatau ki muʻa ʻaki ʻenau ngaahi paʻangá, pea ʻi hono holoki hifo ʻo e ngaahi taua ʻo hoku ngaahi filí ʻa ia ʻe ʻi aí, pea mo hono fakamoveteveteʻi ʻo ʻenau kau tangata leʻó, mo hono sāuni maʻaku ki hoku ngaahi filí ʻo aʻu ki he toʻu tangata hono tolu mo hono fā ʻo kinautolu ʻoku fehiʻa kiate aú."
                },
                {
                    "number": 31,
                    "text": "Kae fuofua tuku ke hoko ʻa ʻeku taú ʻo tokolahi ʻaupito, pea tuku ke fakamāʻoniʻoniʻi ia ʻi hoku ʻaó, koeʻuhí ke hoko ia ʻo fakaʻofoʻofa ʻo hangē ko e laʻaá pea ʻasinisini ʻo hangē ko e māhiná, pea ke fakailifia ʻa hono ngaahi fuká ki he ngaahi puleʻanga kotoa pē;"
                },
                {
                    "number": 32,
                    "text": "Koeʻuhi ke ngaohi ʻa e ngaahi puleʻanga ʻo e māmaní ke fakamoʻoniʻi ko e puleʻanga ʻo Saioné ko e puleʻanga moʻoni ia ʻo hotau ʻOtuá pea mo hono Kalaisí; ko ia, tuku ke tau moʻulaloa ki hono ngaahi laó."
                },
                {
                    "number": 33,
                    "text": "Ko e moʻoni ʻoku ou pehē kiate kimoutolu, ʻoku ʻaonga kiate au ke maʻu ʻe he ʻuluaki kaumātuʻa ʻo hoku siasí ʻa honau fakakoloaʻi mei ʻolunga ʻi hoku falé, ʻa ia kuó u fekau ke langa ki hoku hingoá ʻi he fonua ko Ketilaní."
                },
                {
                    "number": 34,
                    "text": "Pea tuku ke fakahoko mo fakamoʻoniʻi ʻa e ngaahi fekau kuó u fai ʻo kau ki Saioné mo hono laó hili hono huhuʻí."
                },
                {
                    "number": 35,
                    "text": "Naʻe ʻi ai ha ʻaho ke ui, ka kuo hokosia ʻa e taimi ke ʻi ai ha ʻaho ke fili; pea tuku ke fili ʻa kinautolu ʻoku feʻungá."
                },
                {
                    "number": 36,
                    "text": "Pea ʻe fakahā ki heʻeku tamaioʻeikí, ʻi he leʻo ʻo e Laumālié, ʻa kinautolu kuo filí; pea ʻe fakamāʻoniʻoniʻi ʻa kinautolu;"
                },
                {
                    "number": 37,
                    "text": "Pea kapau te nau muimui ki he akonaki kuo nau maʻú, te nau maʻu ʻa e mālohi ʻi he hili ʻa e ngaahi ʻaho lahi ke fakahoko ʻa e ngaahi meʻa kotoa pē ʻoku kau ki Saioné."
                },
                {
                    "number": 38,
                    "text": "Pea ʻoku ou toe pehē kiate kimoutolu, kole ke fakamelino, ʻo ʻikai ngata pē ki he kakai kuo teʻia ʻa kimoutolú, ka ki he kakai fulipē foki;"
                },
                {
                    "number": 39,
                    "text": "Pea hiki hake ha fuka ʻo e melinó, pea fai ha fanongonongo ʻo e melino ki he ngaahi ngataʻanga ʻo e māmaní;"
                },
                {
                    "number": 40,
                    "text": "Pea fai ʻa e ngaahi kole ke fakamelino kiate kinautolu kuo teʻia ʻa kimoutolú, ʻo fakatatau ki he leʻo ʻo e Laumālie ʻa ia ʻoku ʻiate kimoutolú, pea ʻe fengāueʻaki fakataha ʻa e ngaahi meʻa kotoa pē ke mou lelei ai."
                },
                {
                    "number": 41,
                    "text": "Ko ia, ke mou faivelenga; pea vakai, pea ʻiloange, ʻoku ou ʻiate kimoutolu ʻo aʻu ki he ngataʻangá. ʻE pehē. ʻĒmeni."
                }
            ]
        },
        "/study/scriptures/dc-testament/dc/106": {
            "uri": "/study/scriptures/dc-testament/dc/106",
            "title": "Tokāteline mo e Ngaahi Fuakava 106",
            "data_type": "chapter",
            "chapter_name": "Vahe 106",
            "chapter_summary": [
                "1–3, ʻOku ui ʻa Uāleni A. Kautele ke ne hoko ko ha ʻōfisa pule fakalotofonua; 4–5, ʻE ʻikai hoko mai ʻa e Hāʻele ʻAnga Uá ʻo hangē ha kaihaʻa ki he fānau ʻo e māmá; 6–8, ʻOku muimui atu ha ngaahi tāpuaki mahuʻinga ʻi he ngāue faivelenga ʻi he Siasí."
            ],
            "verses": [
                {
                    "number": 1,
                    "text": "Ko hoku lotó ke ui ʻa ʻeku tamaioʻeiki ko Uāleni A. Kautelé mo fakanofo ia ko ha taulaʻeiki lahi pule ki hoku siasí, ʻi he fonua ko Filitamí pea mo e ngaahi potu fonua takatakaí;"
                },
                {
                    "number": 2,
                    "text": "Pea ke ne malanga ʻaki ʻeku ongoongolelei taʻengatá, pea hiki hake hono leʻó ʻo lea fakatokanga ki he kakaí, ʻo ʻikai ngata ʻi hono feituʻu ʻoʻoná pē, ka ʻi he ngaahi vahefonua ʻoku fehokotaki mo iá;"
                },
                {
                    "number": 3,
                    "text": "ʻO tuku ʻa hono taimí kotoa ki he lakanga māʻolunga mo toputapu ko ʻení, ʻa ia ʻoku ou faí ni kiate iá, pea fekumi faivelenga ki he puleʻanga ʻo e langí pea mo hono māʻoniʻoní, pea ʻe fakalahi ki ai ʻaki ʻa e ngaahi meʻa ʻaonga kotoa pē; he ʻoku taau mo e tangata ngāué ke ne maʻu ʻene totongí."
                },
                {
                    "number": 4,
                    "text": "Pea ko e tahá, ko e moʻoni ʻoku ou pehē kiate kimoutolu, ʻoku ofi ke hoko ʻa e hāʻele mai ʻa e ʻEikí, pea ʻokú ne maʻu atu ʻa e māmaní ʻo hangē ko e kaihaʻa ʻi he poʻulí—"
                },
                {
                    "number": 5,
                    "text": "Ko ia, nonoʻo homou kongalotó, koeʻuhí ke mou hoko ko e fānau ʻo e māmá, pea ʻe ʻikai maʻu atu ʻa kimoutolu ʻe he ʻaho ko iá ʻo hangē ko ha kaihaʻa."
                },
                {
                    "number": 6,
                    "text": "Pea ko e tahá, ko e moʻoni ʻoku ou pehē kiate kimoutolu, naʻe ʻi ai ʻa e fiefia ʻi he langí ʻi he punou hifo ʻa ʻeku tamaioʻeiki ko Uālení ki hoku tokotoko fakatuʻí, ʻo ne fakamavaheʻi ia mei he ngaahi founga ʻa e faʻahinga ʻo e tangatá;"
                },
                {
                    "number": 7,
                    "text": "Ko ia, ʻoku monūʻia ʻa ʻeku tamaioʻeiki ko Uālení, he te u manavaʻofa kiate ia; pea neongo ʻa e hīkisia ʻo hono lotó, ka te u hiki hake ia ʻo kapau te ne fakavaivaiʻi ia ʻi hoku ʻaó."
                },
                {
                    "number": 8,
                    "text": "Pea te u foaki kiate ia ʻa e ʻofa mo e tui pau ʻa ia te ne lava ai ʻo tuʻu; pea kapau te ne hoko atu ai pē ko ha fakamoʻoni alafalalaʻanga mo ha maama ki he siasí, kuó u teuteu ha kalauni moʻona ʻi he ngaahi nofoʻanga ʻo ʻeku Tamaí. ʻE pehē. ʻĒmeni."
                }
            ]
        },
        "/study/scriptures/dc-testament/dc/107": {
            "uri": "/study/scriptures/dc-testament/dc/107",
            "title": "Tokāteline mo e Ngaahi Fuakava 107",
            "data_type": "chapter",
            "chapter_name": "Vahe 107",
            "chapter_summary": [
                "1–6, ʻOku ʻi ai ha lakanga fakataulaʻeiki ʻe ua: ko e faka-Melekisētekí mo e faka-ʻĒloné; 7–12, Ko kinautolu ʻoku nau maʻu ʻa e Lakanga Taulaʻeiki Faka-Melekisētekí ʻoku nau maʻu ʻa e mālohi ke ngāue ʻi he ngaahi lakanga kotoa pē ʻo e Siasí; 13–17, ʻOku pule ʻa e pīsopé mo hono ongo tokoní ki he Lakanga Taulaʻeiki Faka-ʻĒloné, ʻa ia ʻoku nau fakahoko ʻa e ngaahi ouau fakatuʻasinó; 18–20, ʻOku maʻu ʻe he Lakanga Taulaʻeiki Faka-Melekisētekí ʻa e ngaahi kī ʻo e ngaahi tāpuaki fakalaumālie kotoa pē; ʻoku maʻu ʻe he Lakanga Taulaʻeiki Faka-ʻĒloné ʻa e ngaahi kī ʻo e tauhi mai ʻa e kau ʻāngeló; 21–38, ʻOku hoko ʻa e Kau Palesiteni ʻUluakí, ko e Toko Hongofulu Mā Uá, mo e Kau Fitungofulú ko e ngaahi kōlomu pulé, ʻa ia kuo pau ke fai ʻenau ngaahi tuʻutuʻuní ʻi he loto-taha mo e māʻoniʻoni; 39–52, ʻOku fokotuʻu ʻa e hokohoko fakapēteliaké ʻo kamata meia ʻĀtama kia Noa; 53–57, Naʻe fakataha ʻa e Kau Māʻoniʻoni ʻi muʻá ki ʻĀtama-ʻonitai-ʻĀmani, pea naʻe hā mai ʻa e ʻEikí kiate kinautolu; 58–67, ʻOku fekau ki he Toko Hongofulu Mā Uá ke nau fokotuʻutuʻu maau ʻa e kau ʻōfisa ʻo e Siasí; 68–76, ʻOku hoko ʻa e kau pīsopé ko e kau fakamaau ʻi ʻIsileli; 77–84, ʻOku hoko ʻa e Kau Palesiteni ʻUluakí mo e Toko Hongofulu Mā Uá ko e fakamaau māʻolunga taha ʻi he Siasí; 85–100, ʻOku pule ʻa e kau palesiteni ʻo e Lakanga Fakataulaʻeikí ki heʻenau ngaahi kōlomú taki taha."
            ],
            "verses": [
                {
                    "number": 1,
                    "text": "ʻOku ʻi ai ʻi he siasí ʻa e ongo lakanga fakataulaʻeiki ʻe ua, ʻa ia ko e, Lakanga Taulaʻeiki Faka-Melekisētekí mo e Lakanga Taulaʻeiki Faka-ʻĒloné, ʻa ia ʻoku kau ai ʻa e Lakanga Taulaʻeiki Faka-Līvaí."
                },
                {
                    "number": 2,
                    "text": "Ko e ʻuhinga ʻoku ui ʻa e ʻuluakí ko e Lakanga Taulaʻeiki Faka-Melekisētekí koeʻuhí he ko e fuʻu taulaʻeiki lahi maʻongoʻonga pehē fau ʻa Melekisēteki."
                },
                {
                    "number": 3,
                    "text": "Ki muʻa ʻi hono ʻahó naʻe ui ia ko e Lakanga Fakataulaʻeiki Toputapu ʻi he Lakanga ʻo e ʻAlo ʻo e ʻOtuá."
                },
                {
                    "number": 4,
                    "text": "Ka ko e meʻa pē ke fakaʻapaʻapa pe ʻapasia ai ki he huafa ʻo e ʻOtua Fakalevelevá, koeʻuhi ke ʻoua naʻa fuʻu tuʻo lahi ʻa hono lea ʻaki ʻo hono huafá, ko ia, naʻe ui ʻaki ai ʻe kinautolu, ʻa ia ko e siasí ʻi he ngaahi ʻaho fuoloá, ʻa e lakanga fakataulaʻeiki ko iá ʻo tauhingoa kia Melekisēteki, pe ko e Lakanga Taulaʻeiki Faka-Melekisētekí."
                },
                {
                    "number": 5,
                    "text": "Ko e ngaahi mafai pe ngaahi lakanga kehe kotoa pē ʻi he siasí, ko e ngaahi konga pē ia ʻo e lakanga fakataulaʻeiki ko ʻení."
                },
                {
                    "number": 6,
                    "text": "Ka ʻoku ʻi ai ʻa e ongo vahe ʻe ua pe ko e ongo ʻulu lalahi ʻe ua—ko e tahá ko e Lakanga Taulaʻeiki Faka-Melekisētekí, pea ko e tahá ko e Lakanga Taulaʻeiki Faka-ʻĒloné pe Faka-Līvaí."
                },
                {
                    "number": 7,
                    "text": "ʻOku kau ʻa e lakanga ko e kaumātuʻá ki he lakanga fakataulaʻeiki ʻo Melekisētekí."
                },
                {
                    "number": 8,
                    "text": "ʻOku maʻu ʻe he Lakanga Taulaʻeiki Faka-Melekisētekí ʻa e totonu ʻo e lakanga fakapalesitení, pea ʻokú ne maʻu ʻa e mālohi mo e mafai ki he ngaahi lakanga kotoa pē ʻi he siasí ʻi he ngaahi kuonga kotoa pē ʻo e māmaní, ke fakahoko ʻa e ngaahi meʻa fakalaumālié."
                },
                {
                    "number": 9,
                    "text": "Ko e Kau Palesiteni ʻo e Lakanga Fakataulaʻeiki Māʻolungá, ʻi he lakanga ʻo Melekisētekí, ʻoku nau maʻu ha totonu ke ngāue ʻi he ngaahi lakanga kotoa pē ʻi he siasí."
                },
                {
                    "number": 10,
                    "text": "Ko e kau taulaʻeiki lahi ʻi he lakanga ʻo e Lakanga Taulaʻeiki Faka-Melekisētekí ʻoku nau maʻu ʻa e totonu ke ngāue ʻi honau tuʻunga ʻonautolú, ʻi he tuʻutuʻuni mai ʻa e kau palesitení, ʻi hono fakahoko ʻo e ngaahi meʻa fakalaumālié, pea ʻi he lakanga foki ʻo e kaumātuʻá, mo e taulaʻeikí (ʻo e lakanga faka-Līvaí), ko e akonakí, tīkoní, mo e mēmipa ʻo e siasí."
                },
                {
                    "number": 11,
                    "text": "ʻOku maʻu ʻe he kaumātuʻá ʻa e totonu ke ngāue ko hono fetongi ʻa e taulaʻeiki lahí ʻo ka ʻikai ke ne ʻi ai."
                },
                {
                    "number": 12,
                    "text": "ʻOku totonu ke fakahoko ʻe he taulaʻeiki lahí mo e kaumātuʻá ʻa e ngaahi meʻa fakalaumālié, ʻo fakatatau ki he ngaahi fuakava mo e ngaahi fekau ʻo e siasí; pea ʻokú na maʻu ha totonu ke ngāue ʻi he ngaahi lakangá ni kotoa pē ʻo e siasí, ʻo ka ʻikai ke ʻi ai ha kau maʻu mafai māʻolunga ange."
                },
                {
                    "number": 13,
                    "text": "ʻOku ui ʻa e lakanga fakataulaʻeiki hono uá ko e Lakanga Fakataulaʻeiki ʻo ʻĒloné, koeʻuhí he naʻe foaki ia kia ʻĒlone mo hono hakó, ʻi honau ngaahi toʻu tangatá kotoa pē."
                },
                {
                    "number": 14,
                    "text": "Ko e ʻuhinga ʻoku ui ai ia ko e lakanga fakataulaʻeiki siʻi angé koeʻuhi he ko e konga ia ʻo e lakanga fakataulaʻeiki lahi angé, pe ko e Lakanga Taulaʻeiki Faka-Melekisētekí, pea ʻokú ne maʻu ʻa e mālohi ke ngāue ʻi he ngaahi ouau fakatuʻasinó."
                },
                {
                    "number": 15,
                    "text": "Ko e pīsopé mo hono ongo tokoní ko e kau palesiteni ia ʻo e lakanga fakataulaʻeiki ko ʻení, pea ʻoku ʻi ai ʻa e ngaahi kī pe mafai ʻo iá."
                },
                {
                    "number": 16,
                    "text": "ʻOku ʻikai ke maʻu ʻe ha tangata ha totonu fakalao ki he lakanga ko ʻení, ke maʻu ʻa e ngaahi kī ʻo e lakanga fakataulaʻeikí ni, tuku kehe pē ʻo kapau ko ha hako totonu ia ʻo ʻĒlone."
                },
                {
                    "number": 17,
                    "text": "Ka ko e meʻa ʻi he maʻu ʻe ha taulaʻeiki lahi ʻo e Lakanga Taulaʻeiki Faka-Melekisētekí ʻa e mafai ke ngāue ʻi he ngaahi lakanga siʻi hifo kotoa pē, ko ia ʻokú ne lava ai ʻo ngāue ʻi he lakanga ko e pīsopé, ʻo ka ʻoku ʻikai ʻiloʻi ha hako totonu ʻo ʻĒlone, ʻo kapau ʻe ui ia pea vaheʻi mo fakanofo ki he mālohí ni ʻi he nima ʻo e Kau Palesiteni ʻo e Lakanga Taulaʻeiki Faka-Melekisētekí."
                },
                {
                    "number": 18,
                    "text": "Ko e mālohi mo e mafai ʻo e lakanga fakataulaʻeiki māʻolunga angé, pe ko e Lakanga Taulaʻeiki Faka-Melekisētekí, ke maʻu ʻa e ngaahi kī ʻo e ngaahi tāpuaki fakalaumālie kotoa pē ʻo e siasí—"
                },
                {
                    "number": 19,
                    "text": "Ke maʻu ʻa e faingamālie ʻo hono maʻu ʻo e ngaahi meʻa lilo ʻo e puleʻanga ʻo e langí, pea ke fakaava mai kiate kinautolu ʻa e ngaahi langí, pea ke fefolofolai mo e fakatahaʻanga lahi mo e siasi ʻo e ʻUluaki Fānaú, pea ke maʻu ʻa e fiefia ʻo e feohi mo e lotolotonga ʻo e ʻOtua ko e Tamaí, mo Sīsū ko e fakalaloa ʻo e fuakava foʻoú."
                },
                {
                    "number": 20,
                    "text": "Ko e mālohi mo e mafai ʻo e lakanga fakataulaʻeiki siʻi angé, pe ko e Lakanga Taulaʻeiki Faka-ʻĒloné, ke maʻu ʻa e ngaahi kī ʻo e tauhi mai ʻa e kau ʻāngeló, pea ke ngāue ʻi he ngaahi ouau fakatuʻasinó, ʻa e mataʻitohi ʻo e ongoongoleleí, ʻa e papitaiso ʻo e fakatomala ki he fakamolemole ʻo e ngaahi angahalá, ʻo fehoanaki mo e ngaahi fuakavá mo e ngaahi fekaú."
                },
                {
                    "number": 21,
                    "text": "Kuo pau pē ke ʻi ai ha kau palesiteni, pe kau ʻōfisa pule ʻe tupu meiate kinautolu, pe fili meiate kinautolu pe ʻiate kinautolu ʻoku fakanofo ki he ngaahi lakanga kehekehe ʻi he ongo lakanga fakataulaʻeiki ko ʻení."
                },
                {
                    "number": 22,
                    "text": "ʻOku hoko ʻa e kau Taulaʻeiki Lahi Pule ʻe toko tolu ʻo e Lakanga Taulaʻeiki Faka-Melekisētekí, ʻa ia kuo fili ʻe he siasí, mo tuʻutuʻuni mo fakanofo ki he lakanga ko iá, pea poupouʻi hake ʻe he falala, tui, mo e lotu ʻa e siasí, ko ha kōlomu ʻo e Kau Palesiteni ʻo e Siasí."
                },
                {
                    "number": 23,
                    "text": "ʻOku ui ʻa e kau fakataha alēlea māʻolunga ʻe toko hongofulu mā ua ʻoku fononga holó, ke hoko ko e Kau ʻAposetolo ʻe Toko Hongofulu Mā Uá, pe ko e kau fakamoʻoni makehe ki he huafa ʻo Kalaisí ʻi he māmaní kotoa—ʻo nau kehe ai mei he kau ʻōfisa kehe ʻi he siasí ʻi he ngaahi fatongia ʻo honau lakangá."
                },
                {
                    "number": 24,
                    "text": "Pea ʻoku nau hoko ko ha kōlomu, ʻa ia ʻoku nau maʻu ʻa e mafai pea mo e mālohi tatau mo e kau palesiteni ʻe toko tolu kuo lau ki ai ʻi muʻá."
                },
                {
                    "number": 25,
                    "text": "ʻOku ui foki ʻa e Kau Fitungofulú ke malanga ʻaki ʻa e ongoongoleleí, pea ke hoko ko e kau fakamoʻoni makehe ki he kau Senitailé pea ʻi he māmaní kotoa—ʻo nau kehe ai mei he kau ʻōfisa kehe ʻi he siasí ʻi he ngaahi fatongia ʻo honau lakangá."
                },
                {
                    "number": 26,
                    "text": "Pea ʻoku nau hoko ko ha kōlomu ʻoku maʻu ʻa e mafai tatau mo e kōlomu ʻo e kau fakamoʻoni makehe ʻe Toko Hongofulu Mā Uá pe kau ʻAposetolo ʻa ia kuo toki laú ni ki aí."
                },
                {
                    "number": 27,
                    "text": "Pea ko e tuʻutuʻuni kotoa pē ʻe fai ʻe ha taha ʻo e ongo kōlomu ko ʻení kuo pau ke fai ia ʻi he loto-taha kotoa ʻa e kōlomu ko iá; ʻa ia ko e pehē, kuo pau ke loto ʻa e tangata kotoa pē ʻoku kau ki he kōlomu taki taha ki he ngaahi tuʻutuʻuní, koeʻuhí ke ngaohi ʻenau ngaahi tuʻutuʻuni ʻa e kōlomu taki taha ke tuʻunga tatau hono mālohí mo e mafaí—"
                },
                {
                    "number": 28,
                    "text": "ʻE lava ʻo hoko ko ha kōlomu ʻa e kau mēmipa tokolahi ange ʻi he vaeuá, ʻo kapau ʻoku hoko ha ngaahi meʻa ʻo ʻikai lava ke fakahoko ai ia,—"
                },
                {
                    "number": 29,
                    "text": "Kapau ʻe ʻikai ke pehē, ʻoku ʻikai ha totonu ʻa ʻenau ngaahi tuʻutuʻuní ki he ngaahi tāpuaki tatau mo e ngaahi tāpuaki naʻe feʻunga mo e ngaahi tuʻutuʻuni ʻa e kōlomu ʻo e kau palesiteni ʻe toko tolu ʻi onoʻahó, ʻa ia naʻe fakanofo ʻo fakatatau ki he lakanga ʻo Melekisētekí, pea ko e kau tangata māʻoniʻoni mo angatonu ʻa kinautolu."
                },
                {
                    "number": 30,
                    "text": "Ko e ngaahi tuʻutuʻuni ʻa e ongo kōlomu ko ʻení, pe ko ha taha pē ʻi he ongo kōlomu ko iá, kuo pau ke fai ia ʻi he māʻoniʻoni kakato, pea ʻi he angatonu, mo e loto-fakatōkilalo, mo e angamalū, mo e kātaki fuoloa, pea ʻi he tui, mo e angamaʻa, mo e ʻilo, anga-fakamaʻumaʻu, faʻa kātaki, anga faka-ʻOtua, ʻofa fakatokoua mo e manavaʻofa;"
                },
                {
                    "number": 31,
                    "text": "Koeʻuhí he ko e talaʻofá ʻeni, kapau te nau maʻu lahi ʻa e ngaahi meʻá ni ʻiate kinautolu ʻe ʻikai te nau taʻefua ʻi he ʻiloʻi ʻo e ʻEikí."
                },
                {
                    "number": 32,
                    "text": "Pea kapau ʻe fai ha tuʻutuʻuni ʻa e ongo kōlomú ni ʻi he taʻe-māʻoniʻoni, ʻe lava ke ʻomi ia ʻi he ʻao ʻo ha fakatahaʻanga lahi ʻo e ngaahi kōlomu kehekehé, ʻa ia ʻoku kau ki ai ʻa e kau maʻu mafai fakalaumālie ʻo e siasí; ka ʻikai, pea ʻe ʻikai lava ke fai ha tangi ke fakatonutonu ʻenau tuʻutuʻuní."
                },
                {
                    "number": 33,
                    "text": "Ko e Toko Hongofulu Mā Uá ko ha Fakataha Alēlea Māʻolunga Pule Fononga Holo ia, ke ngāue ʻi he huafa ʻo e ʻEikí, ʻi he pule mai ʻa e Kau Palesiteni ʻo e Siasí, ʻo fehoanaki mo e tuʻutuʻuni ʻo e langí; ke langa hake ʻa e siasí, pea tokangaʻi ʻa hono ngaahi meʻa kotoa pē ʻi he ngaahi puleʻanga kotoa pē, ʻo fuofua fai ki he kau Senitailé pea toki fika ua ki he kau Siú."
                },
                {
                    "number": 34,
                    "text": "Kuo pau ke ngāue ʻa e Kau Fitungofulú ʻi he huafa ʻo e ʻEikí, ʻi he pule mai ʻa e Toko Hongofulu Mā Uá pe ko e fakataha alēlea māʻolunga fononga holó, ʻi hono langa hake ʻo e siasí mo tokangaʻi hono ngaahi meʻa kotoa pē ʻi he ngaahi puleʻangá kotoa pē, ʻo fuofua fai ki he kau Senitailé pea toki hoko ki he kau Siú—"
                },
                {
                    "number": 35,
                    "text": "ʻI hono fekauʻi atu ʻo e Toko Hongofulu Mā Uá, pea nau maʻu ʻa e ngaahi kī ke fakaava ʻa e matapaá ʻi hono malanga ʻaki ʻo e ongoongolelei ʻa Sīsū Kalaisí, pea fuofua fai ki he kau Senitailé pea ke toki hoko ki he kau Siú."
                },
                {
                    "number": 36,
                    "text": "ʻOku hoko ʻa e ngaahi fakataha alēlea māʻolunga tuʻu maʻu ʻi he ngaahi siteiki ʻo Saioné, ko ha kōlomu ʻoku mafai tatau mo e kōlomu ʻo e kau palesitení, pe ko e fakataha alēlea māʻolunga fononga holó, ʻi he ngaahi meʻa ʻo e siasí, ʻi heʻenau ngaahi tuʻutuʻuni kotoa pē."
                },
                {
                    "number": 37,
                    "text": "Ko e fakataha alēlea māʻolunga ʻi Saioné ʻoku nau hoko ko ha kōlomu ʻoku mafai tatau ʻi he ngaahi meʻa ʻo e siasí, ʻi heʻenau ngaahi tuʻutuʻuni kotoa pē, mo e ngaahi fakataha alēlea ʻo e Toko Hongofulu Mā Uá ʻi he ngaahi siteiki ʻo Saioné."
                },
                {
                    "number": 38,
                    "text": "Ko e fatongia ʻo e fakataha alēlea māʻolunga fononga holó ke ui ki he kau Fitungofulú, ʻi he taimi ʻoku nau fie maʻu ai ha tokoní, ke tali ʻa e ngaahi kole kehekehe ke malanga ʻaki mo ʻoatu ʻa e ongoongoleleí, kae ʻikai ki ha niʻihi kehe."
                },
                {
                    "number": 39,
                    "text": "Ko e fatongia ʻo e Toko Hongofulu Mā Uá, ʻi he ngaahi vaʻa lalahi kotoa pē ʻo e siasí, ke fakanofo ha kau faifekau fakaʻevangeliō, ʻo fakatatau ki hono fakahā mai kiate kinautolu ʻi he fakahā—"
                },
                {
                    "number": 40,
                    "text": "Naʻe fakapapauʻi ʻa e lakanga ʻo e lakanga fakataulaʻeiki ko ʻení ke tukufakaholo mai ia mei he tamai ki he foha, pea ʻoku kau tonu ia ki he hako moʻoni ʻo e hako filí, ʻa ia naʻe fai ki ai ʻa e ngaahi talaʻofá."
                },
                {
                    "number": 41,
                    "text": "Naʻe fokotuʻu ʻa e lakangá ni ʻi he ngaahi ʻaho ʻo ʻĀtamá, pea naʻe tukufakaholo mai ia ʻi he hakó ʻi he founga ko ʻení:"
                },
                {
                    "number": 42,
                    "text": "Meia ʻĀtama kia Seti, ʻa ia naʻe fakanofo ʻe ʻĀtama ʻi hono taʻu onongofulu mā hivá, pea naʻe tāpuakiʻi ia ʻe ia ʻi he taʻu ʻe tolu ki muʻa peá ne pekiá, ʻo ne maʻu ʻa e talaʻofa ʻa e ʻOtuá mei heʻene tamaí, ʻe hoko ʻa hono hakó ko e kakai fili ʻo e ʻEikí, pea ʻe fakatolonga ʻa kinautolu ʻo aʻu ki he ngataʻanga ʻo e māmaní;"
                },
                {
                    "number": 43,
                    "text": "Koeʻuhi ko e tangata haohaoa ia (ʻa Seti), pea ko hono fōtungá ko e tatau moʻoni ia ʻo ʻene tamaí, ʻo aʻu ki he hangē ʻokú ne tatau pē mo ʻene tamaí ʻi he ngaahi meʻa kotoa pē naʻá ne faí, pea ko e meʻa pē naʻá ne kehe ai meiate iá ko hono taʻu motuʻá."
                },
                {
                    "number": 44,
                    "text": "Naʻe fakanofo ʻa ʻĪnosi ʻi hono taʻu motuʻa ko e taʻu ʻe teau tolungofulu mā fā mo e māhina ʻe fā, ʻi he nima ʻo ʻĀtamá."
                },
                {
                    "number": 45,
                    "text": "Naʻe ui ʻa e ʻOtuá kia Kainani ʻi he feituʻu maomaonganoá ʻi hono fāngofulu taʻu ʻo hono motuʻá; pea naʻá ne fetaulaki mo ʻĀtama lolotonga ʻene fononga ki he potu ko Setolamakí. Naʻá ne taʻu ʻe valungofulu mā fitu ʻi hono fakanofo iá."
                },
                {
                    "number": 46,
                    "text": "Naʻe taʻu ʻe fāngeau hivangofulu mā ono mo e ʻaho ʻe fitu ʻa Malelili ʻi hono fakanofo ia ʻi he nima ʻo ʻĀtamá, pea naʻá ne tāpuakiʻi ia foki."
                },
                {
                    "number": 47,
                    "text": "Naʻe taʻu ʻe uangeau ʻa Sēleti ʻi hono fakanofo ia ʻi he nima ʻo ʻĀtamá, pea naʻá ne tāpuakiʻi ia foki."
                },
                {
                    "number": 48,
                    "text": "Naʻe taʻu ʻe uofulu mā nima ʻa ʻĪnoke ʻi hono fakanofo ia ʻi he nima ʻo ʻĀtamá; pea naʻá ne taʻu ʻe onongofulu mā nima pea naʻe tāpuakiʻi ia ʻe ʻĀtama."
                },
                {
                    "number": 49,
                    "text": "Pea naʻá ne mamata ki he ʻEikí, pea naʻá ne ʻaʻeva mo ia, pea naʻá ne ʻi hono lotolotonga maʻu ai pē; pea naʻá ne ʻaʻeva mo e ʻOtuá ʻi he taʻu ʻe tolungeau onongofulu mā nima, ko ia naʻe taʻu ʻe fāngeau tolungofulu ʻa hono motuʻá ʻi he taimi naʻá ne liliu aí."
                },
                {
                    "number": 50,
                    "text": "Naʻe taʻu ʻe teau ʻa Mētusela ʻi hono fakanofo ia ʻi he nima ʻo ʻĀtamá."
                },
                {
                    "number": 51,
                    "text": "Naʻe taʻu ʻe tolungofulu mā ua ʻa Lēmeki ʻi hono fakanofo ia ʻi he nima ʻo Setí."
                },
                {
                    "number": 52,
                    "text": "Naʻe taʻu ʻe hongofulu ʻa Noa ʻi hono fakanofo ia ʻi he nima ʻo Mētuselá."
                },
                {
                    "number": 53,
                    "text": "ʻI he taʻu ʻe tolu ki muʻa pea pekia ʻa ʻĀtamá, naʻá ne ui ʻa Seti, ʻĪnosi, Kainani, Malelili, Sēleti, ʻĪnoke, mo Mētusela, ʻa ia ko e kau taulaʻeiki lahi kotoa ʻa kinautolu, fakataha mo hono toe ʻo hono hako naʻe māʻoniʻoní, ke nau haʻu ki he teleʻa ko ʻĀtama-ʻonitai-ʻĀmaní, pea naʻá ne foaki ʻi ai kiate kinautolu ʻa ʻene tāpuaki fakaʻosí."
                },
                {
                    "number": 54,
                    "text": "Pea naʻe hā mai ʻa e ʻEikí kiate kinautolu, pea nau tuʻu hake mo tāpuakiʻi ʻa ʻĀtama, pea nau ui ia ko Maikeli, ko e pilinisi, ko e ʻāngelo pulé."
                },
                {
                    "number": 55,
                    "text": "Pea naʻe foaki ʻe he ʻEikí ʻa e fiemālie kia ʻĀtama, ʻo ne folofola kiate ia ʻo pehē: Kuó u fokotuʻu koe ke ke ʻulu; pea ʻe tupu ʻiate koe ha ngaahi puleʻanga lahi, pea ko e pilinisi koe kiate kinautolu ʻo taʻengata."
                },
                {
                    "number": 56,
                    "text": "Pea naʻe tuʻu hake ʻa ʻĀtama ʻi he lotolotonga ʻo e fakatahaʻangá; pea neongo ʻene fuʻu vaivai ʻi heʻene fuʻu toulekeleká, naʻá ne fonu ʻi he Laumālie Māʻoniʻoní, peá ne kikiteʻi ʻa e meʻa kotoa pē ʻe hoko ki hono hakó ʻo aʻu ki he toʻu tangata fakaʻosí."
                },
                {
                    "number": 57,
                    "text": "Naʻe tohi ʻa e ngaahi meʻá ni kotoa pē ʻi he tohi ʻa ʻĪnoké, pea ʻe fakamoʻoni ki ai ʻi he taimi totonú."
                },
                {
                    "number": 58,
                    "text": "Ko e fatongia ʻo e Toko Hongofulu Mā Uá foki, ke fakanofo mo fokotuʻutuʻu maau ʻa e kau ʻōfisa kehe kotoa pē ʻo e siasí, ʻo fehoanaki mo e fakahā ʻa ia ʻoku pehē:"
                },
                {
                    "number": 59,
                    "text": "Ki he siasi ʻo Kalaisí ʻi he fonua ko Saioné, ʻi he fakalahi atu ki he ngaahi fono ʻo e siasí ʻo kau ki he ngaahi ngāue fakasiasí—"
                },
                {
                    "number": 60,
                    "text": "Ko e moʻoni, ʻoku ou pehē kiate kimoutolu, ʻoku folofola ʻe he ʻEiki ʻo e Ngaahi Kau Taú, ʻoku totonu ke ʻi ai ha kaumātuʻa pule ke pule kiate kinautolu ʻoku maʻu ʻa e lakanga ko e kaumātuʻá;"
                },
                {
                    "number": 61,
                    "text": "Pea mo ha kau taulaʻeiki foki ke pule kiate kinautolu ʻoku maʻu ʻa e lakanga ko e taulaʻeikí;"
                },
                {
                    "number": 62,
                    "text": "Pea mo ha kau akonaki foki ke pule kiate kinautolu ʻoku maʻu ʻa e lakanga ko e akonakí, ʻi he founga tatau, pea mo e kau tīkoní foki—"
                },
                {
                    "number": 63,
                    "text": "Ko ia, ʻoku fai mei he tīkoní ki he akonakí, pea mei he akonakí ki he taulaʻeikí, pea mei he taulaʻeikí ki he kaumātuʻá, ʻa kinautolu taki taha ʻo fakatatau ki hono fili ʻa kinautolú, ʻo fakatatau ki he ngaahi fuakava mo e ngaahi fekau ʻo e siasí."
                },
                {
                    "number": 64,
                    "text": "Pea ʻoku hoko mai leva mo e Lakanga Fakataulaʻeiki Māʻolungá, ʻa ia ʻoku lahi taha ʻiate kinautolú."
                },
                {
                    "number": 65,
                    "text": "Ko ia, kuo pau ke fili ha taha mei he Lakanga Fakataulaʻeiki Māʻolungá ke pule ki he lakanga fakataulaʻeikí, pea ʻe ui ia ko e Palesiteni ʻo e Lakanga Fakataulaʻeiki Māʻolunga ʻo e Siasí;"
                },
                {
                    "number": 66,
                    "text": "Pe, ʻi hono ʻai ʻe tahá, ko e Taulaʻeiki Lahi Pule ki he Lakanga Fakataulaʻeiki Māʻolunga ʻo e Siasí."
                },
                {
                    "number": 67,
                    "text": "ʻOku tupu meiate ia ʻa hono fakahoko ʻo e ngaahi ouau mo e ngaahi tāpuaki ki he siasí, ʻi he hilifaki ʻo e nimá."
                },
                {
                    "number": 68,
                    "text": "Ko ia, ʻoku ʻikai ke tatau mo ia ʻa e lakanga ʻo ha pīsope; he ʻoku kau ʻa e lakanga ʻo ha pīsopé ki hono fakahoko ʻo e ngaahi meʻa fakatuʻasino kotoa pē;"
                },
                {
                    "number": 69,
                    "text": "Ka neongo iá kuo pau ke fili ha pīsope mei he Lakanga Fakataulaʻeiki Māʻolungá, tuku kehe pē ʻo kapau ko ha hako totonu ia ʻo ʻĒlone;"
                },
                {
                    "number": 70,
                    "text": "He kapau ʻoku ʻikai ko ha hako totonu ia ʻo ʻĒlone ʻe ʻikai te ne lava ʻo maʻu ʻa e ngaahi kī ʻo e lakanga fakataulaʻeiki ko iá."
                },
                {
                    "number": 71,
                    "text": "Ka neongo iá, ʻoku lava ke vaheʻi ha taulaʻeiki lahi, ʻa ia ʻoku ʻi he lakanga ʻo Melekisētekí, ki hono fakahoko ʻo e ngaahi meʻa fakatuʻasinó, ʻo ne maʻu ha ʻilo ki ai ʻi he Laumālie ʻo e moʻoní;"
                },
                {
                    "number": 72,
                    "text": "Pea ke hoko foki ko e fakamaau ʻi ʻIsileli, ke fai ʻa e ngaahi ngāue ʻa e siasí, ke fai fakamaau ki he kau maumau-fonó ʻi he fakamoʻoni ʻo fakatatau mo e meʻa ʻe fakahā mai kiate ia ʻo fakatatau ki he ngaahi fonó, ʻi he tokoni mai ʻa hono ongo tokoni, ʻa ia kuó ne fili pe te ne fili, mei he kaumātuʻa ʻo e siasí."
                },
                {
                    "number": 73,
                    "text": "Ko e fatongia ʻeni ʻo ha pīsope ʻa ia ʻoku ʻikai ko e hako totonu ʻo ʻĒloné, ka kuo fakanofo ia ki he Lakanga Fakataulaʻeiki Māʻolungá ʻo fakatatau ki he lakanga ʻo Melekisētekí."
                },
                {
                    "number": 74,
                    "text": "Ko ia te ne hoko ko e fakamaau, ʻio ko e fakamaau fakalūkufua ʻi he lotolotonga ʻo e kakai ʻo Saioné, pe ʻi ha siteiki ʻo Saione, pe ʻi ha vaʻa pē ʻo e siasí ʻe vaheʻi ai ia ki he ngāué ni, kae ʻoua ke fakalahi ʻa e ngaahi ngataʻanga fonua ʻo Saioné pea hoko ʻo ʻaonga ke ʻi ai ha kau pīsope pe kau fakamaau kehe ʻi Saione pe ʻi ha ngaahi feituʻu kehe."
                },
                {
                    "number": 75,
                    "text": "Pea kapau ʻe fili ha kau pīsope kehe, kuo pau ke nau ngāue ʻi he lakanga tatau."
                },
                {
                    "number": 76,
                    "text": "Ka ʻoku maʻu ʻe ha hako totonu ʻo ʻĒloné ha totonu fakalao ki he lakanga fakapalesiteni ʻo e lakanga fakataulaʻeiki ko ʻení, ki he ngaahi kī ʻo e ngāue ko ʻení, ke ngāue ʻi he lakanga ʻo e pīsopé ʻiate ia pē, taʻe ʻi ai hano ongo tokoni, ke ne hoko ko ha fakamaau ʻi ʻIsileli, tuku kehe pē ʻo ka fakamāuʻi ha Palesiteni ʻo e Lakanga Fakataulaʻeiki Māʻolungá, ʻo fakatatau ki he lakanga ʻo Melekisētekí."
                },
                {
                    "number": 77,
                    "text": "Pea ko e tuʻutuʻuni ʻa ha taha ʻo e ongo fakataha alēleá ni, ʻo fakatatau ki he fekau ʻoku pehē:"
                },
                {
                    "number": 78,
                    "text": "Ko e tahá, ko e moʻoni, ʻoku ou pehē kiate kimoutolu, ko e ngaahi ngāue mahuʻinga taha ʻo e siasí, pea ko e ngaahi fakatonutonu faingataʻa taha ʻo e siasí, kapau ʻe ʻikai ke fiemālie ki he tuʻutuʻuni ʻa e pīsopé pe kau fakamāú, ʻe ʻoatu mo ʻohake ia ki he fakataha alēlea ʻo e siasí, ʻi he ʻao ʻo e Kau Palesiteni ʻo e Lakanga Fakataulaʻeiki Māʻolungá."
                },
                {
                    "number": 79,
                    "text": "Pea ʻe maʻu ʻe he Kau Palesiteni ʻo e fakataha alēlea ʻo e Lakanga Fakataulaʻeiki Māʻolungá ʻa e mafai ke ui ha kau taulaʻeiki lahi kehe, ʻio ʻa e toko hongofulu mā ua, ke tokoni mai ko e kau faleʻi; ko ia ʻe maʻu ʻe he Kau Palesiteni ʻo e Lakanga Fakataulaʻeiki Māʻolungá mo hono kau faleʻí, ʻa e mafai ke fakakaukauʻi ʻa e ngaahi fakamoʻoní ʻo fakatatau ki he ngaahi fono ʻo e siasí."
                },
                {
                    "number": 80,
                    "text": "Pea ka hili ʻa e tuʻutuʻuni ko ʻení, ʻe ʻikai toe manatua ia ʻi he ʻao ʻo e ʻEikí; he ko e fakataha alēlea māʻolunga taha ʻeni ʻo e siasi ʻo e ʻOtuá, pea ko e tuʻutuʻuni fakaʻosi ki he ngaahi fakakikihi ʻi he ngaahi meʻa fakalaumālié."
                },
                {
                    "number": 81,
                    "text": "ʻOku ʻikai ke ʻi ai ha tokotaha ʻoku kau ki he siasí ʻa ia ʻoku ne ʻataʻatā mei he fakataha alēlea ko ʻeni ʻo e siasí."
                },
                {
                    "number": 82,
                    "text": "Pea kapau ʻe maumau-fono ha Palesiteni ʻo e Lakanga Fakataulaʻeiki Māʻolungá, ʻe manatua ia ʻi he lotolotonga ʻo e fakataha alēlea fakalūkufua ʻo e siasí, ʻa ia ʻe tokoni ki ai ha kau faleʻi ʻe toko hongofulu mā ua ʻo e Lakanga Fakataulaʻeiki Māʻolungá;"
                },
                {
                    "number": 83,
                    "text": "Pea ko ʻenau tuʻutuʻuni ki hono ʻulú ʻe hoko ia ko e ngataʻanga ʻo ha fakakikihi ʻoku kau kiate ia."
                },
                {
                    "number": 84,
                    "text": "Ko ia, ʻe ʻikai ke ʻi ai ha taha ʻe ʻataʻatā mei he fakamaau totonú pea mo e ngaahi fono ʻa e ʻOtuá, koeʻuhí ke fai ʻa e ngaahi meʻa kotoa pē ʻo maau pea molumalu ʻi hono ʻaó, ʻo fakatatau ki he moʻoní mo e māʻoniʻoní."
                },
                {
                    "number": 85,
                    "text": "Pea ko e tahá, ko e moʻoni ʻoku ou pehē kiate kimoutolu, ko e fatongia ʻo e palesiteni ki he lakanga ʻo e tīkoní ke pule ki ha kau tīkoni ʻe toko hongofulu mā ua, pea fealēleaʻaki mo kinautolu, pea akoʻi kiate kinautolu ʻa honau fatongiá, ʻo felangahakeʻaki, ʻo hangē ko ia kuo fakahā mai ʻo fehoanaki mo e ngaahi fuakavá."
                },
                {
                    "number": 86,
                    "text": "Pea ko e fatongia foki ʻo e palesiteni ki he lakanga ʻo e kau akonakí ke pule ki he kau akonaki ʻe toko uofulu mā fā, pea fealēleaʻaki mo kinautolu, pea akoʻi kiate kinautolu ʻa e ngaahi fatongia ʻo honau lakangá, ʻo hangē ko ia ʻoku fakahā mai ʻi he ngaahi fuakavá."
                },
                {
                    "number": 87,
                    "text": "Ko e fatongia foki ʻo e palesiteni ki he Lakanga Fakataulaʻeiki ʻo ʻĒloné ke pule ki he kau taulaʻeiki ʻe toko fāngofulu mā valu, pea fealēleaʻaki mo kinautolu, ke akoʻi kiate kinautolu ʻa e ngaahi fatongia ʻo honau lakangá, ʻo hangē ko ia ʻoku fakahā mai ʻi he ngaahi fuakavá—"
                },
                {
                    "number": 88,
                    "text": "Ko e palesiteni ko ʻení ko ha pīsope ia; he ko e taha ʻeni ʻo e ngaahi fatongia ʻo e lakanga fakataulaʻeiki ko ʻení."
                },
                {
                    "number": 89,
                    "text": "Ko e tahá, ko e fatongia ʻo e palesiteni ki he lakanga ʻo e kaumātuʻá ke pule ki he kaumātuʻa ʻe toko hivangofulu mā ono, pea fealēleaʻaki mo kinautolu, pea ke akoʻi ʻa kinautolu ʻo fakatatau ki he ngaahi fuakavá."
                },
                {
                    "number": 90,
                    "text": "Ko e lakanga fakapalesiteni ko ʻení ʻoku mavahe ia mei he lakanga fakapalesiteni ʻo e kau fitungofulú, pea kuo fakataumuʻa ia kiate kinautolu ʻoku ʻikai te nau fononga holo ʻi he māmaní kotoa."
                },
                {
                    "number": 91,
                    "text": "Pea ko e tahá, ko e fatongia ʻo e Palesiteni ʻo e lakanga ʻo e Lakanga Fakataulaʻeiki Māʻolungá ke pule ki he siasí kotoa, pea ke ne tatau mo Mōsese—"
                },
                {
                    "number": 92,
                    "text": "Vakai, ko e potó ʻeni; ʻio, ke ne hoko ko ha tangata kikite, ko ha tangata maʻu fakahā, ko ha tangata liliu lea, mo ha palōfita, ʻo maʻu ʻa e ngaahi meʻa-foaki kotoa pē ʻa e ʻOtuá ʻa ia ʻokú ne foaki ki he ʻulu ʻo e siasí."
                },
                {
                    "number": 93,
                    "text": "Pea ʻoku fakatatau ʻeni mo e meʻa-hā-mai ʻoku fakahā mai ai ʻa e lakanga ʻo e Kau Fitungofulú, kuo pau ke nau maʻu ʻa e kau palesiteni ʻe toko fitu ke pule kiate kinautolu, ʻa ia kuo fili mei he toko fitungofulú;"
                },
                {
                    "number": 94,
                    "text": "Pea ko hono fitu ʻo e kau palesiteni ko ʻení ʻe pule ia ki he toko onó;"
                },
                {
                    "number": 95,
                    "text": "Pea ko e kau palesiteni ko ʻeni ʻe toko fitú kuo pau ke nau fili ha toko fitungofulu kehe, makehe mei he ʻuluaki toko fitungofulu ʻa ia ʻoku nau kau ki aí, pea ke nau pule kiate kinautolu;"
                },
                {
                    "number": 96,
                    "text": "Kae ʻumaʻā foki mo e kau fitungofulu kehe, kae ʻoua ke aʻu ki he tuʻo fitu liunga ʻaki ʻa e fitungofulu, ʻo kapau ʻe ʻaonga ia ki he ngāue ʻi he ngoue vainé."
                },
                {
                    "number": 97,
                    "text": "Pea ʻoku totonu ke hoko ʻa e kau fitungofulu ko ʻení ko e kau faifekau fononga holo, ʻo fuofua fai ki he kau Senitailé pea ki he kau Siú foki."
                },
                {
                    "number": 98,
                    "text": "Ka ko e kau ʻōfisa kehe ʻo e siasí, ʻa ia ʻoku ʻikai ʻo e Toko Hongofulu Mā Uá pe ko e Kau Fitungofulú, ʻoku ʻikai te nau haʻisia ki he fatongia ke fononga holo ʻi he ngaahi puleʻangá kotoa, ka ʻoku totonu ke nau fononga ʻo fakatatau ki honau ngaahi faingamālié, neongo ʻoku nau maʻu nai ha ngaahi lakanga māʻolunga mo mamafa tatau ʻi he siasí."
                },
                {
                    "number": 99,
                    "text": "Ko ia, tuku ke akó ni ʻo ʻilo ʻe he tangata kotoa pē ʻa hono fatongiá, pea ke ngāue ʻi he lakanga kuo fakanofo ia ki aí, ʻi he faivelenga kakato."
                },
                {
                    "number": 100,
                    "text": "Ko ia ia ʻoku fakapikopikó ʻe ʻikai lau ia ʻokú ne feʻunga ke tuʻu, pea ko ia ia ʻoku ʻikai te ne ako ʻa hono fatongiá ʻo ʻikai te ne fakahā ʻokú ne feʻungá, ʻe ʻikai lau ia ʻokú ne feʻunga ke tuʻu. ʻE pehē. ʻĒmeni."
                }
            ]
        },
        "/study/scriptures/dc-testament/dc/108": {
            "uri": "/study/scriptures/dc-testament/dc/108",
            "title": "Tokāteline mo e Ngaahi Fuakava 108",
            "data_type": "chapter",
            "chapter_name": "Vahe 108",
            "chapter_summary": [
                "1–3, ʻOku fakamolemoleʻi ʻa e ngaahi angahala ʻa Laimani Selamaní kiate ia; 4–5, ʻE lau fakataha ia mo e kaumātuʻa taki ʻo e Siasí; 6–8, ʻOku ui ia ke malanga ʻaki ʻa e ongoongoleleí mo fakamālohia hono kāingá."
            ],
            "verses": [
                {
                    "number": 1,
                    "text": "Ko e moʻoni ʻoku folofola peheni ʻe he ʻEikí kiate koe, ʻa ʻeku tamaioʻeiki ko Laimaní: Kuo fakamolemoleʻi ʻa hoʻo ngaahi angahalá kiate koe, koeʻuhi ko hoʻo talangofua ki hoku leʻó ʻi he haʻu ki heni ʻi he pongipongí ni ke maʻu ha akonaki meiate ia ʻa ia kuó u filí."
                },
                {
                    "number": 2,
                    "text": "Ko ia, tuku ke fiemālie ʻa ho laumālié ʻo kau ki ho tuʻunga fakalaumālié, pea ʻoua te ke toe fakafepaki ki hoku leʻó."
                },
                {
                    "number": 3,
                    "text": "Pea tuʻu hake pea tokanga lahi ange ʻo fai atu mei heni ʻi he tauhi hoʻo ngaahi fuakava, ʻa ia kuó ke faí pea mo ia ʻokú ke faí, pea ʻe tāpuakiʻi koe ʻaki ʻa e ngaahi tāpuaki mahuʻinga lahi."
                },
                {
                    "number": 4,
                    "text": "Tatali ʻi he faʻa kātaki kae ʻoua ke fanongonongo ke fai ʻa e fakataha molumalu ʻa ʻeku kau tamaioʻeikí, pea ʻe manatuʻi koe fakataha mo e ʻuluaki ʻo ʻeku kaumātuʻá, ʻo ke maʻu totonu ʻi he fakanofo fakataha mo hono toe ʻo ʻeku kaumātuʻa ʻa ia kuó u filí."
                },
                {
                    "number": 5,
                    "text": "Vakai, ko e talaʻofa ʻeni ʻa e Tamaí kiate koe ʻo kapau te ke fai atu ʻi he tui faivelengá."
                },
                {
                    "number": 6,
                    "text": "Pea ʻe fakahoko kiate koe ʻi he ʻaho ʻa ia te ke maʻu ai ʻa e totonu ke malanga ʻaki ʻa ʻeku ongoongoleleí ʻi he feituʻu kotoa pē te u fekau atu koe ki aí, pea fai atu ai pē mei he taimi ko iá."
                },
                {
                    "number": 7,
                    "text": "Ko ia, fakamālohia ʻa ho kāingá ʻi hoʻo ngaahi lea kotoa pē, pea ʻi hoʻo ngaahi lotu kotoa pē, pea ʻi hoʻo ngaahi naʻinaʻi kotoa pē, pea ʻi hoʻo ngaahi ngāue kotoa pē."
                },
                {
                    "number": 8,
                    "text": "Pea vakai, pea ʻiloange, ʻoku ou ʻiate koe ke tāpuakiʻi koe mo fakahaofi koe ʻo taʻengata. ʻĒmeni."
                }
            ]
        },
        "/study/scriptures/dc-testament/dc/109": {
            "uri": "/study/scriptures/dc-testament/dc/109",
            "title": "Tokāteline mo e Ngaahi Fuakava 109",
            "data_type": "chapter",
            "chapter_name": "Vahe 109",
            "chapter_summary": [
                "1–5, Naʻe langa ʻa e Temipale Ketilaní ke hoko ko ha feituʻu ʻe hāʻele mai ki ai ʻa e Foha ʻo e Tangatá; 6–21, ʻE hoko ia ko ha fale ʻo e lotu, ʻaukai, tui, ako, nāunau, mo e maau, pea ko ha fale ʻo e ʻOtuá; 22–33, Taumaiā ke veuveuki ʻa e kau taʻe-fakatomala ʻoku nau fakafepakiʻi ʻa e kakai ʻo e ʻEikí; 34–42, ʻOfa ke ʻalu atu ʻa e Kau Māʻoniʻoni ʻi he mālohi ke tānaki mai ʻa e kau māʻoniʻoní ki Saione; 43–53, ʻOfa ke fakahaofi ʻa e Kau Māʻoniʻoní mei he ngaahi meʻa fakamamahi ʻe huaʻi hifo ki he kau fai angahalá ʻi he ngaahi ʻaho fakaʻosí; 54–58, ʻOfa ke teuteuʻi ʻa e ngaahi puleʻangá mo e ngaahi kakaí mo e ngaahi siasí ke nau tali ʻa e ongoongoleleí; 59–67, ʻOfa ke lava ʻo huhuʻi ʻa e kau Siú, ko e kau Leimaná, mo ʻIsileli kotoa; 68–80, ʻOfa ke fakakalauni ʻaki ʻa e Kau Māʻoniʻoní ʻa e nāunau mo e lāngilangi pea nau maʻu ʻa e fakamoʻui taʻengatá."
            ],
            "verses": [
                {
                    "number": 1,
                    "text": "Fakafetaʻi ki ho huafá, ʻe ʻEiki ko e ʻOtua ʻo ʻIsilelí, ʻa ia ʻokú ke tauhi ki he fuakavá mo fakahā ʻa e ʻaloʻofa ki hoʻo kau tamaioʻeiki ʻa ia ʻoku ʻaʻeva ʻi he angatonu ʻi ho ʻaó ʻaki honau lotó kotoa—"
                },
                {
                    "number": 2,
                    "text": "ʻA e ʻAfiona ʻa ia kuó ke fekau ki hoʻo kau tamaioʻeikí ke langa ha fale ki ho huafá ʻi he feituʻú ni [ko Ketilaní]."
                },
                {
                    "number": 3,
                    "text": "Pea ko ʻeni ʻokú ke ʻafioʻi, ʻe ʻEiki, kuo fai ʻe hoʻo kau tamaioʻeikí ʻo fakatatau ki hoʻo fekaú."
                },
                {
                    "number": 4,
                    "text": "Pea ko ʻeni, ʻoku mau kole ki hoʻo ʻafió, ʻe Tamai Māʻoniʻoni, ʻi he huafa ʻo Sīsū Kalaisí, ko e ʻAlo ʻo ho fatafatá, ʻa ia ko hono huafá pē taha ʻoku lava ke foaki ai ʻa e fakamoʻuí ki he fānau ʻa e tangatá, ʻoku mau kole ki hoʻo ʻafió, ʻe ʻEiki, ke ke tali ʻa e falé ni, ko e ngāue ʻo e nima ʻo kimautolu, ko hoʻo kau tamaioʻeikí, ʻa ia naʻá ke fekau ke mau langá."
                },
                {
                    "number": 5,
                    "text": "He ʻokú ke ʻafioʻi kuo mau fai ʻa e ngāué ni ʻi he fuʻu faingataʻa lahi; pea ʻi heʻemau masivá kuo mau foaki mei heʻemau koloá ke langa ha fale ki ho huafá, koeʻuhí ke maʻu ha potu ʻe he Foha ʻo e Tangatá ke fakahā ai ia ki hono kakaí."
                },
                {
                    "number": 6,
                    "text": "Pea hangē ko hoʻo folofola ʻi ha fakahā, ʻa ia naʻe fai mai kiate kimautolu, ʻo ui ai ʻa kimautolu ko ho ngaahi kaumeʻa, ʻo pehē—Mou ui haʻamou fakatahaʻanga molumalu, ʻo hangē ko ʻeku fekau kiate kimoutolú;"
                },
                {
                    "number": 7,
                    "text": "Pea koeʻuhí ʻoku ʻikai ke maʻu ʻe he kakai kotoa pē ʻa e tuí, mou fekumi faivelenga pea feakoʻiʻaki ʻiate kimoutolu ʻa e ngaahi lea ʻo e potó; ʻio, mou fekumi mei he ngaahi tohi lelei tahá ʻa e ngaahi lea ʻo e potó; mou fekumi ki he ʻiló ʻio ʻi he ako pea ʻi he tui foki;"
                },
                {
                    "number": 8,
                    "text": "Fokotuʻutuʻu ʻa kimoutolu; teuteu ʻa e meʻa ʻaonga kotoa pē, pea fokotuʻu ha fale, ʻio ko ha fale ʻo e lotu, ko ha fale ʻo e ʻaukai, ko ha fale ʻo e tui, ko ha fale ʻo e ako, ko ha fale ʻo e nāunau, ko ha fale ʻo e maau, ko ha fale ʻo e ʻOtuá;"
                },
                {
                    "number": 9,
                    "text": "Koeʻuhí ke fai hoʻomou ngaahi hū maí ʻi he huafa ʻo e ʻEikí, koeʻuhí ke fai hoʻomou ngaahi hū ki tuʻá ʻi he huafa ʻo e ʻEikí, koeʻuhí ke fai hoʻomou ngaahi fetapa kotoa pē ʻi he huafa ʻo e ʻEikí, ʻaki ʻa e ngaahi nima kuo hiki hake ki he Fungani Māʻolungá—"
                },
                {
                    "number": 10,
                    "text": "Pea ko ʻeni, ʻe Tamai Māʻoniʻoni, ʻoku mau kole ki hoʻo ʻafió ke ke tokoni mai kiate kimautolu, ko ho kakaí, ʻaki hoʻo ʻaloʻofá, ʻi heʻemau ui ke fai ʻemau fakatahaʻanga molumalú, koeʻuhí ke fai ia ki ho fakalāngilangiʻí pea ki hono tali ia ʻe hoʻo ʻafió;"
                },
                {
                    "number": 11,
                    "text": "Pea ʻi ha founga ke ʻilo ai ʻoku mau feʻunga, ʻi ho ʻaó, ke maʻu ʻa hono fakahoko ʻo e ngaahi talaʻofa ʻa ia kuó ke fai kiate kimautolu, ko ho kakaí, ʻi he ngaahi fakahā kuo fai mai kiate kimautolú;"
                },
                {
                    "number": 12,
                    "text": "Koeʻuhí ke ʻalu hifo ʻa ho nāunaú ʻo nofoʻia ʻa ho kakaí, pea ʻi he falé ni ko e fale ʻoʻoú, ʻa ia ʻoku mau fakatapuí ni kiate koe, koeʻuhí ke fakamāʻoniʻoniʻi mo fakatapui ia ke toputapu, pea ke ʻafio ʻa ho lotolotonga toputapú ʻi he falé ni maʻu ai pē;"
                },
                {
                    "number": 13,
                    "text": "Pea ko e kakai kotoa pē ʻe hū ʻi he hūʻanga ʻo e fale ʻo e ʻEikí te nau ongoʻi ʻa ho mālohí, pea ongoʻi hono ueʻi ʻa kinautolu ke fakamoʻoni kuó ke fakatapui ia, pea ko ho fale ia, ko ha potu ʻo hoʻo māʻoniʻoní."
                },
                {
                    "number": 14,
                    "text": "Pea taumaiā ke ke finangalo, ʻe Tamai Māʻoniʻoni, ko kinautolu kotoa pē ʻe lotu ʻi he fale ko ʻení ʻe akonakiʻi ʻa kinautolu kotoa pē ʻi he ngaahi lea ʻo e potó mei he ngaahi tohi lelei tahá, pea ke nau fekumi ki he potó ʻio ʻi he ako, pea ʻi he tui foki, ʻo hangē ko hoʻo folofolá;"
                },
                {
                    "number": 15,
                    "text": "Pea ke nau tupu hake ʻi hoʻo ʻafió, ʻo maʻu ʻa hono kakato ʻo e Laumālie Māʻoniʻoní, pea fokotuʻutuʻu ʻa kinautolu ʻo fakatatau ki hoʻo ngaahi fonó, pea teuteuʻi ʻa kinautolu ke maʻu ʻa e ngaahi meʻa ʻaonga kotoa pē;"
                },
                {
                    "number": 16,
                    "text": "Pea ke hoko ʻa e falé ni ko ha fale ʻo e lotu, ko ha fale ʻo e ʻaukai, ko ha fale ʻo e tui, ko ha fale ʻo e nāunau pea ʻo e ʻOtuá, ʻio ko ho fale;"
                },
                {
                    "number": 17,
                    "text": "Koeʻuhí ke fai ʻa e ngaahi hū mai kotoa pē ʻa ho kakaí, ki he fale ní, ʻi he huafa ʻo e ʻEikí;"
                },
                {
                    "number": 18,
                    "text": "Koeʻuhí ke fai ʻa ʻenau ngaahi hū ki tuʻa kotoa pē mei he fale ní ʻi he huafa ʻo e ʻEikí;"
                },
                {
                    "number": 19,
                    "text": "Pea ke fai ʻa ʻenau ngaahi fetapa kotoa pē ʻi he huafa ʻo e ʻEikí, ʻaki ʻa e ngaahi nima māʻoniʻoni, kuo hiki hake ki he Fungani Māʻolungá;"
                },
                {
                    "number": 20,
                    "text": "Pea ke ʻoua naʻa tuku ha meʻa taʻemaʻa ke hū ki ho falé ke ʻuliʻi ia;"
                },
                {
                    "number": 21,
                    "text": "Pea ko e taimi ʻe maumau-fono ai ʻa ho kakaí, ha taha pē ʻiate kinautolu, ke nau fakatomala fakatoʻotoʻo pea tafoki mai ki hoʻo ʻafió, ʻo ʻiloʻi ʻa e ʻofa ʻi ho ʻaó, pea fakafoki ʻa kinautolu ki he ngaahi tāpuaki kuó ke tuʻutuʻuni ke lilingi hifo kiate kinautolu ʻe ʻapasia ki hoʻo ʻafió ʻi ho falé."
                },
                {
                    "number": 22,
                    "text": "Pea ʻoku mau kole ki hoʻo ʻafió, ʻe Tamai Māʻoniʻoni, ke ʻalu atu ʻa hoʻo kau tamaioʻeikí mei he falé ni kuo fakamahafu ʻa kinautolu ʻaki ho mālohí, pea ke ʻiate kinautolu ʻa ho huafá, pea ke takatakai ʻiate kinautolu ʻa ho nāunaú, pea ke tokangaʻi ʻa kinautolu ʻe hoʻo kau ʻāngeló;"
                },
                {
                    "number": 23,
                    "text": "Pea ke nau ʻoatu mei he potú ni ʻa e ngaahi fuʻu ongoongo lalahi mo nāunauʻia, ʻi he moʻoní, ʻo aʻu ki he ngaahi ngataʻanga ʻo e māmaní, koeʻuhí ke nau ʻiloʻi ko hoʻo ngāué ʻeni, pea kuo mafao mai ho toʻukupú, ke fakahoko ʻa e meʻa naʻá ke folofola ʻaki ʻi he ngutu ʻo e kau palōfitá, ʻo kau ki he ngaahi ʻaho fakaʻosí."
                },
                {
                    "number": 24,
                    "text": "ʻOku mau kole ki hoʻo ʻafió, ʻe Tamai Māʻoniʻoni, ke ke fokotuʻu maʻu ʻa e kakai ʻa ia ʻe lotu, mo maʻu ha hingoa mo ha tuʻunga ongoongolelei ʻi he falé ni ʻoʻoú, ʻo aʻu ki he ngaahi toʻu tangata kotoa pē pea ki he taʻengatá;"
                },
                {
                    "number": 25,
                    "text": "Koeʻuhí ke ʻoua naʻa ʻaonga ha mahafu tau kuo ngaohi ke tauʻi ʻa kinautolu; pea ko ia ia ʻe keli ha luo kiate kinautolú ke ne tō ai pē ia;"
                },
                {
                    "number": 26,
                    "text": "Koeʻuhí ke ʻoua naʻa maʻu ha mālohi ʻe ha kautaha ʻo e fai angahalá ke tuʻu hake ʻo ikunaʻi ʻa ho kakai ʻa ia ʻe ʻai ki ai ʻaho huafá ʻi he fale ní;"
                },
                {
                    "number": 27,
                    "text": "Pea kapau ʻe tuʻu ha kakai ki he kakaí ni, ke tupu hake ʻa ho houhaú kiate kinautolu;"
                },
                {
                    "number": 28,
                    "text": "Pea kapau te nau taaʻi ʻa e kakaí ni, ke ke taaʻi ʻa kinautolu; ke ke tau maʻa ho kakaí ʻo hangē ko e meʻa naʻá ke fai ʻi he ʻaho ʻo e taú, koeʻuhí ke fakahaofi ʻa kinautolu mei he nima ʻo honau ngaahi filí kotoa pē."
                },
                {
                    "number": 29,
                    "text": "ʻOku mau kole ki hoʻo ʻafió, ʻe Tamai Māʻoniʻoni, ke ke veuveuki, mo fakaʻohovaleʻi, pea fakamaaʻi mo ngaohi ke puputuʻu, ʻa kinautolu kotoa pē ʻa ia kuo nau fakamafola holo ʻa e ngaahi ongoongo loi ʻi he māmaní, ʻo fakafili ki hoʻo tamaioʻeikí pe ko hoʻo kau tamaioʻeikí, ʻo kapau ʻe ʻikai te nau fakatomala, ʻo ka malanga ʻaki ʻa e ongoongolelei taʻengatá ʻi honau telingá;"
                },
                {
                    "number": 30,
                    "text": "Pea ko ʻenau ngaahi ngāue kotoa pē ke ngaohi ia ke taʻeʻaonga, pea ke tafiʻi atu ia ʻe he ʻuha maká, pea ʻe he ngaahi tautea te ke fekauʻi atu kiate kinautolu ʻi ho houhaú, koeʻuhi ke fakangata ʻa e ngaahi loí mo e ngaahi lauʻikovi ki ho kakaí."
                },
                {
                    "number": 31,
                    "text": "He ʻokú ke ʻafioʻi, ʻe ʻEiki, kuo taʻehalaia ʻa hoʻo kau tamaioʻeikí ʻi ho ʻaó ʻi he fakamoʻoniʻi ʻa ho huafá, ʻa ia kuo tupu ai ʻenau kātakiʻi ʻa e ngaahi meʻá ni."
                },
                {
                    "number": 32,
                    "text": "Ko ia, ʻoku mau tautapa ʻi ho ʻaó ki hano fakahaofi kakato mo fakaʻaufuli ʻa kimautolu mei he haʻamongá ni;"
                },
                {
                    "number": 33,
                    "text": "Toʻo atu ia, ʻe ʻEiki; toʻo atu ia mei he kia ʻo hoʻo kau tamaioʻeikí, ʻi ho mālohí, koeʻuhí ke mau tuʻu hake ʻi he lotolotonga ʻo e toʻu tangata ko ʻení ʻo fai hoʻo ngāué."
                },
                {
                    "number": 34,
                    "text": "ʻE Sihova, ʻaloʻofa mai ki he kakaí ni, pea koeʻuhí ʻoku fai angahala ʻa e kakai kotoa pē ke ke fakamolemoleʻi ʻa e ngaahi maumau-fono ʻa ho kakaí, pea tuku ke toʻo atu ia ʻo taʻengata."
                },
                {
                    "number": 35,
                    "text": "Tuku ke fakamaʻu ʻa e pani ʻo hoʻo kau faifekaú kiate kinautolu ʻaki ʻa e mālohi mei ʻolunga."
                },
                {
                    "number": 36,
                    "text": "Tuku ke fakahoko ia kiate kinautolu, ʻo hangē ko ia naʻe fai kiate kinautolu ʻi he ʻaho ʻo e Penitekosí; tuku ke lilingi hifo ʻa e meʻa-foaki ʻo e lea ʻi he ngaahi lea kehekehé ki ho kakaí, ʻio ʻa e ngaahi ʻelelo mangamanga ʻo hangē ko e afí, pea mo hono fakamatalaʻi ʻo iá."
                },
                {
                    "number": 37,
                    "text": "Pea tuku ke fakafonu ʻa ho falé ʻaki ʻa ho nāunaú, ʻo hangē ko ha tuʻoni matangi mālohí."
                },
                {
                    "number": 38,
                    "text": "ʻAi ki hoʻo kau tamaioʻeikí ʻa e fakamoʻoni ʻo e fuakavá, koeʻuhí ka nau ka ʻalu atu ʻo malanga ʻaki ʻa hoʻo folofolá ke nau fakamaʻu ʻa e fonó, pea teuteuʻi ʻa e loto ʻo hoʻo kau māʻoniʻoní ki he ngaahi tautea kotoa ʻa ia ʻoku ʻamanaki ke ke ʻomai, ʻi ho houhaú, ki he kakai ʻo e māmaní, koeʻuhi ko ʻenau ngaahi maumau-fonó, koeʻuhí ke ʻoua naʻa pongia ʻa ho kakaí ʻi he ʻaho ʻo e faingataʻá."
                },
                {
                    "number": 39,
                    "text": "Pea ʻilonga ha kolo ʻe hū ki ai ʻa hoʻo kau tamaioʻeikí, pea tali ʻe he kakai ʻo e kolo ko iá ʻa ʻenau fakamoʻoní, tuku ke ʻi he kolo ko iá ʻa hoʻo melinó mo hoʻo fakamoʻuí; koeʻuhí ke nau tānaki mei he kolo ko iá ʻa e kau māʻoniʻoní, koeʻuhí ke nau ō mai ki Saione, pe ki hono ngaahi siteikí, ʻa e ngaahi potu kuó ke tuʻutuʻuní, ʻi he ngaahi hiva ʻo e fiefia taʻengata;"
                },
                {
                    "number": 40,
                    "text": "Pea ʻoua ʻe tuku ke tō ʻa hoʻo ngaahi tauteá ki he kolo ko iá, kae ʻoua ke fakahoko ʻeni."
                },
                {
                    "number": 41,
                    "text": "Pea ʻilonga ha kolo ʻe hū ki ai ʻa hoʻo kau tamaioʻeikí, pea ʻikai tali ʻe he kakai ʻo e kolo ko iá ʻa e fakamoʻoni ʻa hoʻo kau tamaioʻeikí, pea lea fakatokanga ʻa hoʻo kau tamaioʻeikí kiate kinautolu ke nau fakahaofi ʻa kinautolu mei he toʻu tangata angakoví ni, tuku ke hoko ki he kolo ko iá ʻo fakatatau ki he meʻa kuó ke folofola ʻaki ʻi he ngutu ʻo hoʻo kau palōfitá."
                },
                {
                    "number": 42,
                    "text": "Ka ʻoku mau kole ki hoʻo ʻafió, ʻe Sihova, ke ke fakahaofi ʻa hoʻo kau tamaioʻeikí mei honau nimá, pea fakamaʻa ʻa kinautolu mei honau totó."
                },
                {
                    "number": 43,
                    "text": "ʻE ʻEiki, ʻoku ʻikai te mau fiefia ʻi he fakaʻauha ʻo homau kāingá; ʻoku mahuʻinga ʻa honau laumālié ʻi ho ʻaó;"
                },
                {
                    "number": 44,
                    "text": "Ka kuo pau ke fakahoko ʻa hoʻo folofolá. Tokoniʻi ʻa hoʻo kau tamaioʻeikí ke nau lea ʻo pehē, ʻi he tokoni mai kiate kinautolu ʻa hoʻo ʻaloʻofá: Ke fai pē ʻa ho finangaló, ʻe ʻEiki, kae ʻikai ko homau lotó."
                },
                {
                    "number": 45,
                    "text": "ʻOku mau ʻilo kuó ke folofola mai ʻi he ngutu ʻo hoʻo kau palōfitá ʻaki ʻa e ngaahi meʻa fakailifia ʻo kau ki he kau fai angahalá, ʻi he ngaahi ʻaho fakaʻosí—ʻo pehē te ke lilingi atu ʻa hoʻo ngaahi tauteá ʻo taʻe-fakangatangata;"
                },
                {
                    "number": 46,
                    "text": "Ko ia, ʻe ʻEiki, fakahaofi ʻa ho kakaí mei he fakatuʻutāmaki ʻo e kau fai angahalá; tuku ʻa hoʻo kau tamaioʻeikí ke nau fakamaʻu ʻa e fonó, pea nonoʻo fakataha ʻa e fakamoʻoní, koeʻuhí ke teuteuʻi ʻa kinautolu ki he ʻaho ʻo e tutú."
                },
                {
                    "number": 47,
                    "text": "ʻOku mau kole ki hoʻo ʻafió, ʻe Tamai Māʻoniʻoni, ke ke manatuʻi ʻa kinautolu kuo tuli ʻe he kakai ʻo e Vahefonua ko Siakisoní, ʻi Mīsuli, mei he ngaahi fonua ʻo honau tofiʻá, pea toʻo atu, ʻe ʻEiki, ʻa e haʻamongá ni ʻo e mamahi ʻa ia kuo hilifaki kiate kinautolú."
                },
                {
                    "number": 48,
                    "text": "ʻOkú ke ʻafioʻi, ʻe ʻEiki, kuo fuʻu ngaohikovia mo fakamamahiʻi ʻa kinautolu ʻe he kau tangata fai angahala; pea ʻoku tafe atu ʻa homau lotó ʻi he mamahi koeʻuhi ko ʻenau ngaahi kavenga fakamamahí."
                },
                {
                    "number": 49,
                    "text": "ʻE ʻEiki, ʻe fēfē hono fuoloa ʻo hoʻo tuku ke kātakiʻi ʻe he kakaí ni ʻa e mamahí ni, pea ke ʻalu hake ʻa e ngaahi tangi ʻa ʻenau kau taʻehalaiá ki ho telingá, pea ʻalu hake ʻa honau totó ko e fakamoʻoni ʻi ho ʻaó, ʻo ʻikai te ke fakahā ʻa hoʻo fakamoʻoní koeʻuhi ko kinautolu?"
                },
                {
                    "number": 50,
                    "text": "ʻAloʻofa mai, ʻe ʻEiki, ki he kau fakatanga fai angahala ʻa ia kuo nau tuli ʻa ho kakaí, koeʻuhí ke nau tuku ʻa e vete ʻo e koloá, koeʻuhí ke nau fakatomala mei heʻenau ngaahi angahalá ʻo kapau ʻe ala maʻu ʻa e fakatomalá;"
                },
                {
                    "number": 51,
                    "text": "Ka ʻo kapau ʻe ʻikai te nau fai pehē, fakahā ʻa ho toʻukupu, ʻe ʻEiki, pea huhuʻi ʻa e fonua naʻá ke tuʻutuʻuni ke hoko ko ha Saione ki ho kakaí."
                },
                {
                    "number": 52,
                    "text": "Pea kapau ʻoku ʻikai ke ʻi ai ha toe founga kehe, ka ko e meʻá ke ʻoua naʻa iku noa ʻa e ngāue ʻa ho kakaí ʻi ho ʻaó pea ke tupu ʻa ho houhaú, pea tō atu ʻa hoʻo tuputāmakí kiate kinautolu, koeʻuhí ke nau ʻauʻauha atu, ʻa e aká pea mo e tefitó fakatouʻosi, mei he lalo langí;"
                },
                {
                    "number": 53,
                    "text": "Ka ʻo kapau te nau fakatomala, ʻokú ke angaʻofa mo ʻaloʻofa, pea te ke lolou atu ʻa ho houhaú ʻo ka ke ka ʻafio ki he fofonga ʻo hoʻo Tokotaha kuo Paní."
                },
                {
                    "number": 54,
                    "text": "Ke ke ʻaloʻofa, ʻe ʻEiki, ki he ngaahi puleʻanga kotoa pē ʻo e māmaní; ke ke ʻaloʻofa ki he kau pule ʻo homau fonuá; fakatauange ke fokotuʻu maʻu ʻo taʻengata ʻa e ngaahi tefitoʻi moʻoni ko ia naʻe maluʻi ʻe heʻemau ngaahi tamaí ʻi he angatonu mo e loto-mateaki lahí, ʻa ia ko e Konisitūtone ʻo homau fonuá."
                },
                {
                    "number": 55,
                    "text": "Manatuʻi ʻa e ngaahi tuʻí, mo e kau pilinisí, mo e houʻeikí, pea mo e kakai māʻolunga ʻo e māmaní, pea mo e kakai kotoa pē, pea mo e ngaahi siasí, ʻa e kakai masivá mo e paea kotoa pē, mo e kakai faingataʻaʻia ʻo e māmaní;"
                },
                {
                    "number": 56,
                    "text": "Koeʻuhí ke fakamolū ʻa honau lotó ʻo ka ʻalu atu ʻa hoʻo kau tamaioʻeikí mei ho falé, ʻe Sihova, ke fakamoʻoni ki ho huafá; koeʻuhí ke vaivai ʻa honau loto-tāufehiʻá ki he moʻoní, pea ʻofeina ʻa ho kakaí ʻi he ʻao ʻo e kakai kotoa pē;"
                },
                {
                    "number": 57,
                    "text": "Koeʻuhí ke ʻiloʻi ʻe he ngaahi ngataʻanga kotoa pē ʻo e māmaní ko kimautolu, ʻa hoʻo kau tamaioʻeikí, kuo mau fanongo ki ho leʻó, pea kuó ke fekauʻi ʻa kimautolu;"
                },
                {
                    "number": 58,
                    "text": "Koeʻuhí ke lava, ʻe hoʻo kau tamaioʻeikí, ʻa ia ko e ngaahi foha ʻo Sēkopé, ʻo tānaki meiate kinautolú ni kotoa pē ʻa e kau māʻoniʻoní koeʻuhi ke langa hake ha kolo māʻoniʻoni ki ho huafá, ʻo hangē ko hoʻo fekau kiate kinautolú."
                },
                {
                    "number": 59,
                    "text": "ʻOku mau kole ki hoʻo ʻafió ke ke vaheʻi ki Saione ha ngaahi siteiki kehe mei he siteikí ni ʻa ia kuó ke filí, koeʻuhí ke hokohoko atu ai pē ʻa hono tānaki ʻo ho kakaí ʻi he mālohi mo e ngeia lahi, koeʻuhí ke fakanounouʻi ʻa hoʻo ngāué ʻi he māʻoniʻoni."
                },
                {
                    "number": 60,
                    "text": "Ko ʻeni, ko e ngaahi leá ni, ʻe ʻEiki, kuo mau lea ʻaki ʻi ho ʻaó, ʻo kau ki he ngaahi fakahā mo e ngaahi fekau kuó ke fai kiate kimautolú, ʻa ia ʻoku mau kau ki he kau Senitailé."
                },
                {
                    "number": 61,
                    "text": "Ka ʻokú ke ʻafioʻi ʻoku lahi ʻa hoʻo ʻofa ki he fānau ʻa Sēkopé, ʻa ia kuo fakamoveteveteʻi ʻi he ngaahi moʻungá ʻo fuoloa, ʻi ha ʻaho ʻaoʻaofia mo fakapoʻuli."
                },
                {
                    "number": 62,
                    "text": "Ko ia ʻoku mau kole ki hoʻo ʻafió ke ke ʻaloʻofa ki he fānau ʻa Sēkopé, koeʻuhí ke kamata hono huhuʻi ʻo Selūsalema, ʻo fai atu mei he houa ko ʻení;"
                },
                {
                    "number": 63,
                    "text": "Pea ke kamata ke toʻo atu ʻa e haʻamonga ʻo e nofo pōpulá mei he fale ʻo Tēvitá;"
                },
                {
                    "number": 64,
                    "text": "Pea kamata ke foki ʻa e fānau ʻa Siutá ki he ngaahi fonua ʻa ia naʻá ke foaki kia ʻĒpalahame, ko ʻenau tamaí."
                },
                {
                    "number": 65,
                    "text": "Pea pule ke liliu ʻa e ngaahi toenga ʻo e hako ʻo Sēkope, ʻa ia kuo fakamalaʻiaʻi mo teʻia koeʻuhi ko ʻenau maumau-fonó, mei honau anga-hehengi mo anga-fitaʻá ki hono kakato ʻo e ongoongolelei taʻengatá;"
                },
                {
                    "number": 66,
                    "text": "Koeʻuhí ke nau tuku hifo ʻenau ngaahi mahafu tau ʻo e lilingi totó, pea tuku ʻenau ngaahi angatuʻú."
                },
                {
                    "number": 67,
                    "text": "Pea taumaiā ke toe maʻu ʻa e ʻilo ki he moʻoní ʻe he ngaahi toenga kotoa ʻo ʻIsileli kuo fakamoveteveteʻí, ʻa ia kuo tuli atu ki he ngaahi ngataʻanga ʻo e māmaní, pea nau tui ki he Mīsaiá, pea huhuʻi ʻa kinautolu mei he ngaohikoviá, pea nau fiefia ʻi ho ʻaó."
                },
                {
                    "number": 68,
                    "text": "ʻE ʻEiki, ke ke manatuʻi ʻa hoʻo tamaioʻeiki ko Siosefa Sāmita, ko e Siʻí, pea mo ʻene ngaahi mamahí mo hono ngaahi fakatangaʻi kotoa pē—ʻa e anga ʻo ʻene fuakava mo Sihová, mo fakapapau ki hoʻo ʻafió, ko e ʻOtua Māfimafi ʻo Sēkopé—pea mo e ngaahi fekau ʻa ia kuó ke fai kiate iá, pea kuó ne feinga fakamātoato ke fai ho finangaló."
                },
                {
                    "number": 69,
                    "text": "ʻAloʻofa mai, ʻe ʻEiki, ki hono malí mo e fānaú, koeʻuhí ke hakeakiʻi ʻa kinautolu ʻi ho ʻaó, pea maluʻi ʻa kinautolu ʻe ho toʻukupu ʻaloʻofá."
                },
                {
                    "number": 70,
                    "text": "ʻAloʻofa ki honau ngaahi fāmili ofi kotoa pē, koeʻuhí ke taʻofi ʻa ʻenau ngaahi tāufehiʻá pea tafiʻi atu ia ʻo hangē ko hano fai ia ʻaki ha lōmakí; koeʻuhí ke fakalotuʻi mo huhuʻi ʻa kinautolu fakataha mo ʻIsileli, ʻo ʻiloʻi ko e ʻOtuá koe."
                },
                {
                    "number": 71,
                    "text": "Manatuʻi, ʻe ʻEiki, ʻa e kau palesitení, ʻio ʻa e kau palesiteni kotoa pē ʻo ho siasí, koeʻuhí ke hanga ʻe ho toʻukupu toʻomataʻú ʻo hakeakiʻi ʻa kinautolu, fakataha mo honau ngaahi fāmilí, mo honau ngaahi fāmili ofi kotoa pē, koeʻuhí ke fakatolonga ʻa honau ngaahi hingoá pea manatuʻi ʻo taʻengata mei he toʻu tangata ki he toʻu tangata."
                },
                {
                    "number": 72,
                    "text": "Manatuʻi ʻa ho siasí kotoa, ʻe ʻEiki, fakataha mo honau ngaahi fāmilí kotoa, mo honau ngaahi fāmili ofi kotoa pē, mo honau kau mahaki mo e faingataʻaʻia kotoa pē, fakataha mo e masiva mo e angamalū kotoa pē ʻo e māmaní; koeʻuhí ke hoko ʻa e puleʻanga kuó ke fokotuʻu taʻekau ai ha nimá, ko ha fuʻu moʻunga lahi pea fakafonu ʻa e māmaní kotoa pē;"
                },
                {
                    "number": 73,
                    "text": "Koeʻuhí ke haʻu ʻa ho siasí mei he feituʻu maomaonganoa ʻo e fakapoʻulí, pea ulo atu ʻo fakaʻofoʻofa ʻo hangē ko e māhiná, pea ʻasinisini ʻo hangē ko e laʻaá, pea fakailifia ʻo hangē ko ha kau tau ʻoku toʻo ʻa e ngaahi fuka;"
                },
                {
                    "number": 74,
                    "text": "Pea teuteuʻi ia ʻo hangē ko ha taʻahine taʻane ki he ʻaho ko ia te ke tatala ai ʻa e pūloú mei he ngaahi langí, pea pule ke tafe hifo ʻa e ngaahi moʻungá ʻi ho ʻaó, pea hakeakiʻi ʻa e ngaahi teleʻá, pea fakatokaleleiʻi ʻa e ngaahi potu tokakoví; koeʻuhí ke fakafonu ʻe ho nāunaú ʻa e māmaní;"
                },
                {
                    "number": 75,
                    "text": "Koeʻuhí ʻo ka ifiʻi ʻa e talupité ki he kakai pekiá, ke toʻo hake ʻa kimautolu ki he ʻaó ke fakafetaulaki ai ki hoʻo ʻafió, koeʻuhí ke mau ʻi he ʻEikí ʻo taʻengata;"
                },
                {
                    "number": 76,
                    "text": "Koeʻuhí ke maʻa ʻa homau ngaahi kofú, koeʻuhi ke fakakofuʻi ʻaki ʻa kimautolu ʻa e ngaahi pulupulu ʻo e māʻoniʻoni, mo e ngaahi vaʻa paame ʻi homau nimá, pea mo e ngaahi kalauni ʻo e nāunau ʻi homau ʻulú, pea utu ʻa e fiefia taʻengata ki heʻemau ngaahi mamahi kotoa pē."
                },
                {
                    "number": 77,
                    "text": "ʻE ʻEiki ko e ʻOtua Māfimafí, ʻafio mai kiate kimautolu ʻi heʻemau ngaahi kolé ni, pea tali ʻa kimautolu mei he langí, ko ho ʻafioʻanga toputapú, ʻa ia ʻokú ke ʻafio ai kuo fakakalauni ʻaki ʻa e nāunau, lāngilangi, mālohi, ngeia, māfimafi, pule aoniu, moʻoni, fakamaau totonu, fakamaau, ʻaloʻofa, pea mo e fonu taʻe-fakangatangata mei he taʻengatá ki he taʻengatá."
                },
                {
                    "number": 78,
                    "text": "ʻAfio mai, ʻafio mai, ʻafio mai kiate kimautolu, ʻe ʻEiki! Pea tali ʻa e ngaahi tautapá ni, pea tali ʻa hono fakatapui ʻo e falé ni ki hoʻo ʻafió, ko e ngāue ʻa homau nimá, ʻa ia kuo mau langa ki ho huafá;"
                },
                {
                    "number": 79,
                    "text": "Pea mo e siasí ni foki, ke ʻai ki ai ʻa ho huafá. Pea tokoniʻi ʻa kimautolu ʻaki ʻa e mālohi ʻo ho Laumālié, ke mau fakatahaʻi homau leʻó mo e leʻo ʻo e kau ʻāngelo ko ia ʻoku ngingila mo fetapaki mo tuʻu takatakai ʻi ho taloní, ʻaki ʻa e ngaahi mavava ʻo e fakafetaʻi, ʻo hiva Hōsana ki he ʻOtuá pea mo e Lamí!"
                },
                {
                    "number": 80,
                    "text": "Pea tuku ke fakakofuʻi ʻa kinautolú ni, ko hoʻo kau paní, ʻaki ʻa e fakamoʻui, pea kalanga leʻo-lahi ʻa hoʻo kau māʻoniʻoní ʻi he fiefia. ʻĒmeni, pea ʻĒmeni."
                }
            ]
        },
        "/study/scriptures/dc-testament/dc/110": {
            "uri": "/study/scriptures/dc-testament/dc/110",
            "title": "Tokāteline mo e Ngaahi Fuakava 110",
            "data_type": "chapter",
            "chapter_name": "Vahe 110",
            "chapter_summary": [
                "1–10, ʻOku hā mai ʻa e ʻEiki ko Sihová ʻi he nāunau ʻo ne tali ʻa e Temipale Ketilaní ko hono fale; 11–12, Naʻe hā mai ʻa Mōsese mo ʻIlaiase ʻo foaki mai ʻa e ngaahi kī naʻá na maʻú mo e ngaahi kuongá; 13–16, ʻOku toe foki mai ʻa ʻIlaisiā ʻo foaki mai ʻa e ngaahi kī ʻo hono kuongá ʻo hangē ko e talaʻofa naʻe fai ʻe Malakaí."
            ],
            "verses": [
                {
                    "number": 1,
                    "text": "Naʻe matoʻo ʻa e veilí mei homa ʻatamaí, pea naʻe fakaava ʻa e mata ʻo ʻema ʻiló."
                },
                {
                    "number": 2,
                    "text": "Naʻá ma mamata ki he ʻEikí ʻoku tuʻu ʻi he funga ʻo e tuʻunga malangá, ʻi muʻa ʻiate kimaua; pea naʻe ʻi lalo ʻi hono vaʻé ʻa e faliki ʻo e koula haohaoa, ʻoku tatau hono lanú mo e maka ko e ʻāmipá."
                },
                {
                    "number": 3,
                    "text": "Naʻe tatau ʻa hono ongo fofongá mo e ulo ʻo e afi; naʻe hinehina ʻa e louʻulu ʻo hono ʻulú ʻo hangē ko e sinou maʻa; naʻe ulo ʻa hono fofongá ʻo mahulu ange ʻi he ngingila ʻo e laʻaá; pea naʻe tatau ʻa hono leʻó mo e tafe mālohi ʻo e ngaahi vai lahi, ʻio ʻa e leʻo ʻo Sihová, ʻoku folofola:"
                },
                {
                    "number": 4,
                    "text": "Ko au ko e ʻuluakí mo e ki muí; ko au ia ʻa ia ʻoku moʻuí, ko au ia ʻa ia naʻe fakapōngí; ko au homo taukapo ki he Tamaí."
                },
                {
                    "number": 5,
                    "text": "Vakai, kuo fakamolemoleʻi ʻa hoʻomo ngaahi angahalá kiate kimoua; ʻokú mo maʻa ʻi hoku ʻaó; ko ia, hiki hake homo ʻulú pea fiefia."
                },
                {
                    "number": 6,
                    "text": "Tuku ke nēkeneka ʻa e loto ʻo homo kāingá, pea tuku ke fiefia mo e loto ʻo hoku kakai kotoa pē, ʻa ia kuo nau langa ʻaki honau tūkuingata ʻa e falé ni ki hoku hingoá."
                },
                {
                    "number": 7,
                    "text": "He vakai, kuó u tali ʻa e falé ni, pea ʻe ʻi heni ʻa hoku hingoá; pea te u fakahā au ʻe au ki hoku kakaí ʻi he ʻaloʻofa ʻi he falé ni."
                },
                {
                    "number": 8,
                    "text": "ʻIo, te u hā mai ki heʻeku kau tamaioʻeikí, ʻo lea kiate kinautolu ʻaki hoku leʻo pē ʻoʻokú, ʻo kapau ʻe tauhi ʻe hoku kakaí ʻa ʻeku ngaahi fekaú, ʻo ʻikai te nau ʻuliʻi ʻa e fale toputapú ni."
                },
                {
                    "number": 9,
                    "text": "ʻIo, ʻe fiefia lahi ʻa e loto ʻo e lau afe mo e lau mano koeʻuhí ko e ngaahi tāpuaki ʻa ia ʻe lilingi atú, pea mo e fakakoloaʻi lahi ʻa ia kuo tāpuakiʻi ʻaki ʻa ʻeku kau tamaioʻeikí ʻi he fale ní."
                },
                {
                    "number": 10,
                    "text": "Pea ʻe mafola atu ʻa e ongoongo ʻo e falé ni ki he ngaahi fonua mulí; pea ko e kamataʻanga ʻeni ʻo e tāpuaki ʻa ia ʻe lilingi atu ki he ʻulu ʻo hoku kakaí. ʻE pehē. ʻĒmeni."
                },
                {
                    "number": 11,
                    "text": "Hili ʻene ʻosi ʻa e meʻa-hā-mai ní, naʻe toe fakaava mai kiate kimaua ʻa e ngaahi langí; pea naʻe hā mai ʻa Mōsese ʻi homa ʻaó, ʻo foaki mai kiate kimaua ʻa e ngaahi kī ʻo hono tānaki mai ʻo ʻIsilelí mei he potu ʻe fā ʻo e māmaní, pea mo hono tataki mai ʻo e faʻahinga ʻe hongofulú mei he fonua ʻo e tokelaú."
                },
                {
                    "number": 12,
                    "text": "Hili ʻení, naʻe hā mai ʻa ʻIlaiase, ʻo tuku mai ʻa e kuonga ʻo e ongoongolelei ʻo ʻĒpalahamé, ʻo pehē ʻe tāpuekina ʻiate kimaua mo homa hakó ʻa e ngaahi toʻu tangata kotoa pē ki mui ʻiate kimauá."
                },
                {
                    "number": 13,
                    "text": "Hili ʻene ʻosi ʻa e meʻa-hā-mai ní, naʻe ʻasi fakafokifā mai kiate kimaua ha toe meʻa-hā-mai lahi mo nāunauʻia; he naʻe tuʻu ʻi homa ʻaó ʻa ʻIlaisiā ko e palōfitá, ʻa ia naʻe ʻave ki he langí taʻe te ne aʻusia ʻa e maté, ʻo ne pehē:"
                },
                {
                    "number": 14,
                    "text": "Vakai, kuo hokosia kakato ʻa e taimi, ʻa ia naʻe lea ʻaki ʻe he ngutu ʻo Malakaí—ʻo fakamoʻoniʻi ʻe fekauʻi mai ia [ko ʻIlaisiā], ʻi he teʻeki ai ke hoko ʻa e ʻaho lahi mo fakamanavahē ʻo e ʻEikí—"
                },
                {
                    "number": 15,
                    "text": "Ke liliu ʻa e loto ʻo e ngaahi tamaí ki he fānaú, pea mo e fānaú ki he ngaahi tamaí, telia naʻa teʻia ʻa e māmaní kotoa pē ʻaki ha fakamalaʻia—"
                },
                {
                    "number": 16,
                    "text": "Ko ia, ʻoku tuku ki homo nimá ʻa e ngaahi kī ʻo e kuonga ko ʻení; pea te mo lava ʻo ʻiloʻi ʻi he meʻá ni ʻoku ofi ʻa e fuʻu ʻaho lahi mo fakamanavahē ʻo e ʻEikí, ʻio ʻi he ngaahi matapaá."
                }
            ]
        },
        "/study/scriptures/dc-testament/dc/111": {
            "uri": "/study/scriptures/dc-testament/dc/111",
            "title": "Tokāteline mo e Ngaahi Fuakava 111",
            "data_type": "chapter",
            "chapter_name": "Vahe 111",
            "chapter_summary": [
                "1–5, ʻOku tokangaʻi ʻe he ʻEikí ʻa e ngaahi meʻa fakatuʻasino ʻa ʻene kau tamaioʻeikí; 6–11, Te ne fakahā ha ʻaloʻofa ki Saione mo fakahoko ʻa e ngaahi meʻa kotoa pē koeʻuhi ko e lelei ʻa ʻene kau tamaioʻeikí."
            ],
            "verses": [
                {
                    "number": 1,
                    "text": "Ko au, ko e ʻEiki ko homou ʻOtuá, ʻoku ʻikai te u koviʻia ʻi hoʻomou haʻu ʻi he fononga ko ʻení, neongo hoʻomou ngaahi fai fakavalevalé."
                },
                {
                    "number": 2,
                    "text": "ʻOku lahi ʻeku koloa mahuʻinga ʻi he koló ni maʻamoutolu, ke ʻaonga ki Saione, mo e kakai tokolahi ʻi he kolo ko ʻení, ʻa ia te u tānaki mei ai ʻi he taimi totonú ke ʻaonga ki Saione, ʻo makatuʻunga ʻiate kimoutolu."
                },
                {
                    "number": 3,
                    "text": "Ko ia, ʻoku ʻaonga ke mou fakamaheni ki he kau tangata ʻi he koló ni, ʻo fakatatau mo e meʻa ʻe ueʻi ʻa kimoutolu ke faí, pea fakatatau mo e meʻa ʻe tuku kiate kimoutolú."
                },
                {
                    "number": 4,
                    "text": "Pea ʻe hokosia ʻi hono taimi totonú te u tuku ʻa e koló ni ki homou nimá, ke mou maʻu ʻa e mālohi ki ai, ʻo aʻu ki he ʻikai te nau ʻiloʻi ʻa hoʻomou ngaahi meʻa liló; pea mo hono koloá ʻi he koulá mo e silivá ʻe ʻamoutolu ia."
                },
                {
                    "number": 5,
                    "text": "ʻOua te mou hohaʻa ki homou ngaahi moʻuá, he te u foaki kiate kimoutolu ʻa e mālohi ke totongi ki ai."
                },
                {
                    "number": 6,
                    "text": "ʻOua te mou hohaʻa ʻo kau ki Saione, he te u fai angaʻofa ki ai."
                },
                {
                    "number": 7,
                    "text": "Tatali ʻi he feituʻú ni, pea ʻi he ngaahi feituʻu takatakai ki aí;"
                },
                {
                    "number": 8,
                    "text": "Pea ko e feituʻu ʻa ia ʻoku ou loto ke mou nofo aí, ko hono fakakātoá, ʻe fakamahinoʻi ia kiate kimoutolu ʻaki ʻa e melino mo e mālohi ʻo hoku Laumālié, ʻa ia ʻe tafe atu kiate kimoutolú."
                },
                {
                    "number": 9,
                    "text": "Te mou lava ʻo maʻu ʻa e feituʻú ni ʻi he totongi. Pea fakaʻekeʻeke faivelenga ʻo kau ki he kakai fuoloá mo kinautolu naʻa nau fokotuʻu ʻa e kolo ko ʻení;"
                },
                {
                    "number": 10,
                    "text": "He ʻoku lahi ange ʻi he koloa pē ʻe taha ʻi he koló ni maʻamoutolu."
                },
                {
                    "number": 11,
                    "text": "Ko ia, ke mou poto ʻo hangē ko e fanga ngata kae ʻikai fai angahala; pea te u fakamaau ʻa e ngaahi meʻa kotoa pē koeʻuhi ko hoʻomou leleí, ʻo fakatatau ki he taimi te mou lava ʻo tali ai iá. ʻĒmeni."
                }
            ]
        },
        "/study/scriptures/dc-testament/dc/112": {
            "uri": "/study/scriptures/dc-testament/dc/112",
            "title": "Tokāteline mo e Ngaahi Fuakava 112",
            "data_type": "chapter",
            "chapter_name": "Vahe 112",
            "chapter_summary": [
                "1–10, Kuo pau ke ʻave ʻe he Toko Hongofulu Mā Uá ʻa e ongoongoleleí mo hiki hake ʻa e leʻo ʻo e fakatokangá ki he ngaahi puleʻanga mo e kakai kotoa pē; 11–15, Kuo pau ke nau toʻo hake honau kolosí, ʻo muimui ʻia Sīsū, mo fafanga ʻene fanga sipí; 16–20, Ko kinautolu ʻoku nau tali ʻa e Kau Palesiteni ʻUluakí ʻoku nau tali ʻa e ʻEikí; 21–29, ʻOku ʻufiʻufi ʻe he fakapoʻulí ʻa e māmaní, pea ko kinautolu pē ʻoku tui mo papitaisó ʻe fakamoʻuí; 30–34, ʻOku maʻu ʻe he Kau Palesiteni ʻUluakí mo e Toko Hongofulu Mā Uá ʻa e ngaahi kī ʻo e kuonga ʻo e kakato ʻo e ngaahi kuongá."
            ],
            "verses": [
                {
                    "number": 1,
                    "text": "Ko e moʻoni ʻoku folofola peheni ʻe he ʻEikí kiate koe ʻa ʻeku tamaioʻeiki ko Tōmasí: Kuó u fanongo ki hoʻo ngaahi lotú; pea kuo aʻu hake kiate au ʻa hoʻo ngaahi foakí ko ha meʻa fakamanatu, koeʻuhi ko kinautolu, ko ho kāinga, ʻa ia naʻe fili ke fakamoʻoniʻi ʻa hoku hingoá pea ke ʻoatu ia ki muli ki he ngaahi puleʻanga, ngaahi faʻahinga, ngaahi lea, mo e kakai kotoa pē, pea naʻe fakanofo ʻa kinautolu ʻe heʻeku kau tamaioʻeikí."
                },
                {
                    "number": 2,
                    "text": "Ko e moʻoni ʻoku ou pehē kiate koe, kuo ʻi ai ha ngaahi meʻa ʻe niʻihi ʻi ho lotó pea ʻiate koe ʻa ia ko au, ko e ʻEikí, naʻe ʻikai te u loko leleiʻia ai."
                },
                {
                    "number": 3,
                    "text": "Ka neongo iá, ko e meʻa ʻi hoʻo fakavaivaiʻi koé, ʻe hakeakiʻi koe; ko ia, ʻoku fakamolemoleʻi ʻa hoʻo ngaahi angahalá kotoa pē kiate koe."
                },
                {
                    "number": 4,
                    "text": "Tuku ke fiefia lahi ʻa ho lotó ʻi hoku ʻaó; pea te ke fakamoʻoniʻi ʻa hoku hingoá, ʻo ʻikai ngata pē ki he kau Senitailé, ka ki he kau Siú foki; pea ke ke ʻoatu ʻa ʻeku leá ki he ngaahi ngataʻanga ʻo e māmaní."
                },
                {
                    "number": 5,
                    "text": "Ko ia ke ke feinga mālohi mei he pongipongi ki he pongipongi; pea tuku ke ʻalu atu ʻa ho leʻo fakatokangá mei he ʻaho ki he ʻaho; pea ʻo ka hokosia ʻa e poó, ʻoua ʻe tuku ke mohe ʻa e kakai ʻo e māmaní, koeʻuhi ko hoʻo leá."
                },
                {
                    "number": 6,
                    "text": "Tuku ke ʻiloa ʻa ho nofoʻangá ʻi Saione, pea ʻoua ʻe hiki ʻa ho falé; he ko au, ko e ʻEikí, ʻoku ʻi ai haʻaku ngāue lahi ke ke fai, ʻi hono fanongonongo ʻo hoku hingoá ʻi he lotolotonga ʻo e fānau ʻa e tangatá."
                },
                {
                    "number": 7,
                    "text": "Ko ia, nonoʻo ho kongalotó ki he ngāué. Tuku ke tui ha sū foki ki ho vaʻé, he kuo fili koe, pea ʻoku fou atu ʻa ho halá ʻi he ngaahi moʻungá, pea ʻi he ngaahi puleʻanga lahi."
                },
                {
                    "number": 8,
                    "text": "Pea ʻi hoʻo ngaahi leá ʻe fakavaivaiʻi ai ʻa e kau māʻolunga tokolahi, pea ʻe hakeakiʻi ʻi hoʻo leá ʻa e kau māʻulalo tokolahi."
                },
                {
                    "number": 9,
                    "text": "ʻE hoko ʻa ho leʻó ko e valoki ki he tokotaha maumau-fonó; pea ʻi hoʻo valokí tuku ke liʻaki ʻe he ʻelelo ʻo e tokotaha manukí ʻa ʻene paongataʻá."
                },
                {
                    "number": 10,
                    "text": "Ke ke loto-fakatōkilalo; pea ʻe tataki nima koe ʻe he ʻEiki ko ho ʻOtuá, pea foaki kiate koe ʻa e tali ki hoʻo ngaahi lotú."
                },
                {
                    "number": 11,
                    "text": "ʻOku ou ʻiloʻi ʻa ho lotó, pea kuó u fanongo ki hoʻo ngaahi lotu ʻo kau ki ho kāingá. ʻOua te ke filifilimānako kiate kinautolu ʻi he ʻofa ʻo lahi ange ʻi ha niʻihi kehe, kae tuku ke tatau ʻa hoʻo ʻofa kiate kinautolú mo hoʻo ʻofa kiate koé; pea tuku ke lahi ʻa hoʻo ʻofá ki he kakai fulipē, pea kiate kinautolu kotoa pē ʻoku ʻofa ki hoku hingoá."
                },
                {
                    "number": 12,
                    "text": "Pea lotua ʻa ho kāinga ko e Toko Hongofulu Mā Uá. Valokiʻi mālohi ʻa kinautolu koeʻuhi ko hoku hingoá, pea tuku ke valokia ʻa kinautolu koeʻuhi ko ʻenau ngaahi angahala kotoa pē, pea ke ke tui faivelenga ʻi hoku ʻaó ki hoku hingoá;"
                },
                {
                    "number": 13,
                    "text": "Pea hili honau ngaahi ʻahiʻahiʻí, pea mo e ngaahi faingataʻa lahi, vakai, ko au, ko e ʻEikí, te u kumi ʻa kinautolu, pea kapau ʻe ʻikai te nau fakafefeka honau lotó, mo fakakekeva ʻa honau kiá kiate au, ʻe fakatafoki ʻa kinautolu, pea te u fakamoʻui ʻa kinautolu."
                },
                {
                    "number": 14,
                    "text": "Ko ʻeni, ʻoku ou pehē kiate koe, pea ko e meʻa ʻoku ou lea ʻaki kiate koé, ʻoku ou lea ʻaki ia ki he Toko Hongofulu Mā Uá kotoa: Tuʻu hake, pea nonoʻo ho kongalotó, toʻo hake ho kolosí, muimui mai kiate au, pea fafanga ʻa ʻeku fanga sipí."
                },
                {
                    "number": 15,
                    "text": "ʻOua te mou fakahīkihikiʻi ʻe kimoutolu ʻa kimoutolu pē; ʻoua ʻe angatuʻu ki heʻeku tamaioʻeiki ko Siosefá; he ko e moʻoni ʻoku ou pehē kiate kimoutolu, ʻoku ou ʻiate ia, pea ʻe ʻufiʻufi ia ʻe hoku nimá; pea ko e ngaahi kī ʻa ia kuó u tuku kiate iá pea kiate kimoutolú foki, ʻe ʻikai toʻo ia meiate ia kae ʻoua ke u haʻu."
                },
                {
                    "number": 16,
                    "text": "Ko e moʻoni ʻoku ou pehē kiate koe, ʻa ʻeku tamaioʻeiki ko Tōmasí, ko e tangata koe ʻa ia kuó u fili ke maʻu ʻa e ngaahi kī ʻo hoku puleʻangá, ʻa ia ʻoku kau ki he Toko Hongofulu Mā Uá, ʻi muli ʻi he lotolotonga ʻo e ngaahi puleʻanga kotoa pē—"
                },
                {
                    "number": 17,
                    "text": "Koeʻuhí ke ke hoko ko ʻeku tamaioʻeiki ke fakaava ʻa e matapā ʻo e puleʻangá ʻi he ngaahi potu kotoa pē ʻa ia ʻoku ʻikai lava ke ʻalu atu ki ai ʻa ʻeku tamaioʻeiki ko Siosefá, mo ʻeku tamaioʻeiki ko Siteneí, pea mo ʻeku tamaioʻeiki ko Hailamé;"
                },
                {
                    "number": 18,
                    "text": "He kuó u hilifaki kiate kinautolu ʻa e kavenga ʻo e ngaahi potu siasi kotoa pē ʻo kiʻi fuofuoloa siʻi."
                },
                {
                    "number": 19,
                    "text": "Ko ia, ʻilonga ha feituʻu pē te nau fekauʻi atu koe ki aí, ke ke ʻalu ki ai, pea te u ʻiate koe; pea ko e potu kotoa pē te ke malanga ʻaki ai ʻa hoku hingoá ʻe fakaava ai kiate koe ha matapā ʻaonga, koeʻuhí ke nau tali ʻa ʻeku leá."
                },
                {
                    "number": 20,
                    "text": "Ko ia ia ʻokú ne tali ʻa ʻeku leá ʻokú ne tali au, pea ko ia ia ʻokú ne tali aú, ʻokú ne tali ʻa kinautolu, ko e Kau Palesiteni ʻUluakí, ʻa ia kuó u fekauʻi atú, ʻa ia kuó u ngaohi ko e kau fai fakahinohino koeʻuhi ko hoku hingoá kiate koe."
                },
                {
                    "number": 21,
                    "text": "Pea ko e tahá, ʻoku ou pehē kiate koe, ʻilonga ʻa kinautolu te ke fekauʻi atu ʻi hoku hingoá, ʻi he leʻo ʻo ho kāinga ko e Toko Hongofulu Mā Uá, ʻa ia kuo fakaongoongoleleiʻi mo fakamafaiʻi totonu ʻe kimoutolú, te nau maʻu ʻa e mālohi ke fakaava ʻa e matapā ʻo hoku puleʻangá ki ha puleʻanga pē ʻa ia te mou fekauʻi atu ʻa kinautolu ki aí—"
                },
                {
                    "number": 22,
                    "text": "ʻO kapau te nau fakavaivaiʻi ʻa kinautolu ʻi hoku ʻaó, pea nofo maʻu ʻi heʻeku leá, pea tokanga ki he leʻo ʻo hoku Laumālié."
                },
                {
                    "number": 23,
                    "text": "Ko e moʻoni, ko e moʻoni, ʻoku ou pehē kiate koe, ʻoku ʻufiʻufi ʻa e māmaní ʻe he fakapoʻuli, pea ko e ʻatamai ʻo e kakaí ʻe he fakapoʻuli matolu, pea kuo hoko ʻo kovi ʻa e kakano kotoa pē ʻi hoku ʻaó."
                },
                {
                    "number": 24,
                    "text": "Vakai, ʻoku hoko fakatoʻotoʻo mai ʻa e tautea ki he kakai ʻo e māmaní, ko ha ʻaho ʻo e houhau, ko ha ʻaho ʻo e tutu, ko ha ʻaho ʻo e fakaʻauha, ʻo e tangi, mo e tengihia, pea mo e tangilāulau; pea ʻe hoko mai ia ʻo hangē ko ha ʻahiohio ki he funga hono kotoa ʻo e māmaní, ʻoku folofola ʻe he ʻEikí."
                },
                {
                    "number": 25,
                    "text": "Pea ʻe kamata ia ʻi hoku falé, pea ʻe ʻalu atu ia mei hoku falé, ʻoku folofola ʻe he ʻEikí;"
                },
                {
                    "number": 26,
                    "text": "ʻO fuofua fai ki he faʻahinga ʻiate kimoutolú, ʻoku folofola ʻe he ʻEikí, ʻa ia kuo lau ʻoku nau ʻiloʻi ʻa hoku hingoá ka kuo ʻikai te nau ʻiloʻi aú, pea kuo nau taukae kiate au ʻi he lotolotonga ʻo hoku falé, ʻoku folofola ʻe he ʻEikí."
                },
                {
                    "number": 27,
                    "text": "Ko ia, vakai ke ʻoua naʻa mou hohaʻa ʻo kau ki he ngaahi ngāue ʻo hoku siasí ʻi he potú ni, ʻoku folofola ʻe he ʻEikí."
                },
                {
                    "number": 28,
                    "text": "Kae fakamaʻa ʻa homou lotó ʻi hoku ʻaó; pea ke mou toki ʻalu atu ki he māmaní kotoa, ʻo malanga ʻaki ʻa ʻeku ongoongoleleí ki he kakai fulipē ʻa ia kuo teʻeki ai ke maʻu iá;"
                },
                {
                    "number": 29,
                    "text": "Pea ko ia ia ʻe tui mo papitaisó, ʻe fakamoʻui ia, pea ko ia ʻe ʻikai tui, ʻo ʻikai te ne papitaisó, ʻe malaʻia ia."
                },
                {
                    "number": 30,
                    "text": "He ʻoku foaki kiate kimoutolu, ʻa e Toko Hongofulu Mā Uá pea mo kinautolu ko e Kau Palesiteni ʻUluakí, ʻa ia kuo fili fakataha mo kimoutolu ke hoko ko homou kau fakahinohino pea mo homou kau takimuʻá, ʻa e mālohi ʻo e lakanga fakataulaʻeikí ni, ʻi he ngaahi ʻaho fakaʻosí pea ko hono fai fakaʻosí, ʻa ia ʻoku kau ai ʻa e kuonga ʻo e kakato ʻo e ngaahi kuongá."
                },
                {
                    "number": 31,
                    "text": "ʻA ia ko e mālohi ʻoku mou maʻu, fakataha mo kinautolu kotoa pē kuo maʻu ha kuonga ʻi ha taimi talu mei he kamataʻanga ʻo e māmaní;"
                },
                {
                    "number": 32,
                    "text": "He ko e moʻoni ʻoku ou pehē kiate kimoutolu, kuo tukufakaholo mai mei he ngaahi tamaí ʻa e ngaahi kī ʻo e kuongá, ʻa ia kuo mou maʻú, pea ko hono fakaʻosí, kuo fekauʻi hifo ia mei he langí kiate kimoutolu."
                },
                {
                    "number": 33,
                    "text": "Ko e moʻoni ʻoku ou pehē kiate kimoutolu, hono ʻikai ke mamafa ʻa homou uí. Fakamaʻa homou lotó pea mo homou ngaahi kofú, telia naʻa ʻekeʻi ʻa e toto ʻo e toʻu tangatá ni mei homou nimá."
                },
                {
                    "number": 34,
                    "text": "Faivelenga, kae ʻoua ke u haʻu, he ʻoku ou haʻu vave; pea ʻoku ʻiate au ʻa ʻeku totongi ke foaki ki he tangata taki taha ʻo fakatatau ki he anga ʻo ʻene ngāué. Ko e ʻĀlifá mo e ʻŌmeká au. ʻĒmeni."
                }
            ]
        },
        "/study/scriptures/dc-testament/dc/113": {
            "uri": "/study/scriptures/dc-testament/dc/113",
            "title": "Tokāteline mo e Ngaahi Fuakava 113",
            "data_type": "chapter",
            "chapter_name": "Vahe 113",
            "chapter_summary": [
                "1–6, ʻOku fakahā mai hono ʻuhinga ʻo e Tefito ʻo Sesé, ko e vaʻa ʻoku tupu haké, mo e aka ʻo Sesé; 7–10, ʻOku maʻu ʻe he ngaahi toenga ʻo e hako ʻo Saione ʻa ia naʻe fakamoveteveté ʻa e totonu ki he lakanga fakataulaʻeikí pea ʻoku ui ʻa kinautolu ke nau foki mai ki he ʻEikí."
            ],
            "verses": [
                {
                    "number": 1,
                    "text": "Ko hai ʻa e Tefito ʻo Sesé ʻa ia ʻoku lau ki ai ʻi he veesi 1, 2, 3, 4, mo hono 5 ʻo e vahe hono 11 ʻo e tohi ʻĪsaiá?"
                },
                {
                    "number": 2,
                    "text": "Ko e moʻoni ʻoku folofola peheni ʻe he ʻEikí: Ko Kalaisi ia."
                },
                {
                    "number": 3,
                    "text": "Ko e hā ʻa e tokotoko ʻoku lau ki ai ʻi he ʻuluaki veesi ʻo e vahe 11 ʻo e tohi ʻĪsaiá, ʻa ia ʻe tupu mei he Tefito ʻo Sesé?"
                },
                {
                    "number": 4,
                    "text": "Vakai, ʻoku folofola peheni ʻe he ʻEikí: Ko ha tamaioʻeiki ia ʻi he nima ʻo Kalaisí, ʻa ia ko ha konga ko e hako ʻo Sese kae ʻumaʻā foki mo ʻIfalemi, pe ʻo e fale ʻo Siosefá, ʻa ia kuo hilifaki ki ai ʻa e mālohi lahi."
                },
                {
                    "number": 5,
                    "text": "Ko e hā ʻa e aka ʻo Sese ʻa ia ʻoku lau ki ai ʻi he veesi 10 ʻo e vahe 11?"
                },
                {
                    "number": 6,
                    "text": "Vakai, ʻoku folofola peheni ʻe he ʻEikí, ko ha hako ia ʻo Sese, kae ʻumaʻā foki mo Siosefa, ʻa ia ʻokú ne maʻu ʻa e totonu ʻo e lakanga fakataulaʻeikí, pea mo e ngaahi kī ʻo e puleʻangá, ke hoko ko ha fuka, pea ki hono tānaki ʻo hoku kakaí ʻi he ngaahi ʻaho fakaʻosí."
                },
                {
                    "number": 7,
                    "text": "Ko e ngaahi fehuʻi naʻe fai ʻe ʻIlaiase Hikipī: Ko e hā hono ʻuhinga ʻo e fekau ʻi he tohi ʻĪsaia vahe 52, ʻuluaki vēsí, ʻa ia ʻoku pehē: ʻAi ho mālohí, ʻE Saione—pea ko e kakai fē naʻe ʻuhinga ki ai ʻa ʻĪsaiá?"
                },
                {
                    "number": 8,
                    "text": "Naʻá ne lau kiate kinautolu ʻe ui ʻe he ʻOtuá ʻi he ngaahi ʻaho fakaʻosí, ʻa ia ʻe maʻu ʻa e mālohi ʻo e lakanga fakataulaʻeikí ke toe ʻomi ʻa Saioné, pea mo hono huhuʻi ʻo ʻIsilelí; pea ko e ʻai hono mālohí ko hono ʻai ia ʻo e mafai ʻo e lakanga fakataulaʻeikí, ʻa ia ʻoku maʻu ʻe ia, ko Saione, ha totonu ki ai ʻi he hakó; kae ʻumaʻā foki ke ne toe foki atu ki he mālohi ko ia ʻa ia naʻe mole meiate iá."
                },
                {
                    "number": 9,
                    "text": "Ko e hā ʻa e meʻa ʻoku totonu ke tau ʻiloʻi mei he lau ki hono vete ange ʻo Saione ʻe ia pē mei he ngaahi haʻi ʻo hono kiá; ʻi he veesi 2?"
                },
                {
                    "number": 10,
                    "text": "ʻOku totonu ke tau ʻiloʻi ʻoku naʻinaʻi ki he ngaahi toenga kuo fakamoveteveteʻí ke nau foki ki he ʻEiki ʻa ia kuo nau hinga mei aí; ʻa ia kapau te nau fai ia, ko e talaʻofa ʻa e ʻEikí ʻoku pehē te ne folofola kiate kinautolu, pe foaki kiate kinautolu ha fakahā. Vakai ki he veesi 6, 7, mo e 8. Ko e ngaahi haʻi ʻo hono kiá ko e ngaahi fakamalaʻia ia ʻa e ʻOtuá kiate iá, pe ko e ngaahi toenga ʻo ʻIsilelí ʻi heʻenau nofo movetevete ʻi he lotolotonga ʻo e kau Senitailé."
                }
            ]
        },
        "/study/scriptures/dc-testament/dc/114": {
            "uri": "/study/scriptures/dc-testament/dc/114",
            "title": "Tokāteline mo e Ngaahi Fuakava 114",
            "data_type": "chapter",
            "chapter_name": "Vahe 114",
            "chapter_summary": [
                "1–2, Ko e ngaahi lakanga fakasiasi ko ia naʻe maʻu ʻe kinautolu ʻoku ʻikai te nau tui faivelengá ʻe foaki ia ki ha niʻihi kehe."
            ],
            "verses": [
                {
                    "number": 1,
                    "text": "Ko e moʻoni ʻoku folofola peheni ʻe he ʻEikí: ʻOku ngali mo e potó ki heʻeku tamaioʻeiki ko Tēvita W. Pāteni, ke ne fakamaau ʻene ngaahi meʻa fakapaʻanga kotoa pē ʻi he faingamālie vave tahá, pea fakatau atu ʻa ʻene koloá, koeʻuhí ke ne fai ha ngāue fakafaifekau maʻaku ʻi he faʻahitaʻu matala ka haʻú, fakataha mo ha niʻihi kehe, ʻio ʻa e toko hongofulu mā ua kau ai mo ia, ke fakamoʻoniʻi ʻa hoku hingoá pea ʻave ʻa e ngaahi ongoongo fakafiefiá ki he māmaní kotoa pē."
                },
                {
                    "number": 2,
                    "text": "He ko e moʻoni ʻoku folofola peheni ʻe he ʻEikí, ko e meʻa ʻi he ʻi ai ha niʻihi ʻiate kimoutolu ʻoku fakaʻikaiʻi ʻa hoku hingoá, ʻe fokotuʻu ha niʻihi kehe ke fetongi ʻa kinautolu pea maʻu ʻa honau lakangá. ʻĒmeni."
                }
            ]
        },
        "/study/scriptures/dc-testament/dc/115": {
            "uri": "/study/scriptures/dc-testament/dc/115",
            "title": "Tokāteline mo e Ngaahi Fuakava 115",
            "data_type": "chapter",
            "chapter_name": "Vahe 115",
            "chapter_summary": [
                "1–4, ʻOku ui ʻe he ʻEikí ʻa hono siasí ko e Siasi ʻo Sīsū Kalaisi ʻo e Kau Māʻoniʻoni ʻi he Ngaahi ʻAho Kimui Ní; 5–6, ʻOku hoko ʻa Saione mo hono ngaahi siteikí ko e ngaahi potu ʻo e maluʻanga mo e hūfanga ki he Kau Māʻoniʻoní; 7–16, ʻOku fekauʻi ʻa e Kāingalotú ke nau langa ha fale ʻo e ʻEikí ʻi Hihifo Mamaʻo; 17–19, ʻOku maʻu ʻe Siosefa Sāmita ʻa e ngaahi kī ʻo e puleʻanga ʻo e ʻOtuá ʻi he māmaní."
            ],
            "verses": [
                {
                    "number": 1,
                    "text": "Ko e moʻoni ʻoku folofola peheni ʻe he ʻEikí kiate kimoutolu, ʻa ʻeku tamaioʻeiki ko Siosefa Sāmita, ko e Siʻí, kae ʻumaʻā foki ʻeku tamaioʻeiki ko Sitenei Likitoní, kae ʻumaʻā foki ʻeku tamaioʻeiki ko Hailame Sāmitá, pea mo homou kau tokoni kuo fili pea ʻe fili ʻamui angé;"
                },
                {
                    "number": 2,
                    "text": "Kae ʻumaʻā foki mo koe, ʻa ʻeku tamaioʻeiki ko ʻEtuate Pātilisí, pea mo hono ongo tokoní;"
                },
                {
                    "number": 3,
                    "text": "Kae ʻumaʻā foki ki heʻeku kau tamaioʻeiki faivelenga ʻa ia ʻoku kau ki he fakataha alēlea māʻolunga ʻo hoku siasí ʻi Saioné, he ʻe ui pehē ia, pea ki he kaumātuʻa kotoa pē mo e kakai ʻo hoku Siasi ʻo Sīsū Kalaisi ʻo e Kau Māʻoniʻoni ʻi he Ngaahi ʻAho Kimui Ní, ʻa ia ʻoku nofo movetevete holo ʻi he māmaní kotoa pē;"
                },
                {
                    "number": 4,
                    "text": "He ʻe ui peheʻi ʻa hoku siasí ʻi he ngaahi ʻaho fakaʻosí, ʻio, ko e Siasi ʻo Sīsū Kalaisi ʻo e Kau Māʻoniʻoni ʻi he Ngaahi ʻAho Kimui Ní."
                },
                {
                    "number": 5,
                    "text": "Ko e moʻoni ʻoku ou pehē kiate kimoutolu kotoa pē: Tuʻu hake pea ulo atu, koeʻuhí ke hoko ʻa hoʻomou māmá ko ha fuka ki he ngaahi puleʻangá;"
                },
                {
                    "number": 6,
                    "text": "Pea ke hoko ʻa e tānaki fakataha ki he fonua ko Saioné, pea ki hono ngaahi siteikí, ko ha maluʻanga, pea ko ha ungaʻanga mei he afaá, pea mei he houhaú ʻo ka lilingi kakato atu ia ki he māmaní hono kotoa."
                },
                {
                    "number": 7,
                    "text": "Tuku ke hoko ʻa e kolo ko Hihifo Mamaʻó ko ha fonua māʻoniʻoni mo fakatapui kiate au; pea ʻe ui ia ko e fungani māʻoniʻoni, he ko e kelekele ʻokú ke tuʻu aí ʻoku toputapu."
                },
                {
                    "number": 8,
                    "text": "Ko ia, ʻoku ou fekau kiate kimoutolu ke mou langa ha fale kiate au, ki hono tānaki fakataha ʻo ʻeku kau māʻoniʻoní, koeʻuhí ke nau lava ʻo hū kiate au."
                },
                {
                    "number": 9,
                    "text": "Pea tuku ke ʻi ai ha kamataʻanga ʻo e ngāué ni, pea mo hano makatuʻunga, pea mo ha ngāue teuteuʻanga, ʻi he faʻahitaʻu māfana ka hoko maí;"
                },
                {
                    "number": 10,
                    "text": "Pea tuku ke fai hono kamatá ʻi he ʻaho fā ʻo e Siulai ka haʻú; pea tuku ke fai atu mei he taimi ko iá ke ngāue faivelenga ʻa hoku kakaí ke langa ha fale ki hoku hingoá;"
                },
                {
                    "number": 11,
                    "text": "Pea ʻi he ʻosi ʻa e taʻu ʻe taha mei he ʻaho ko ʻení tuku ke nau toe kamata hono ʻai ʻa e makatuʻunga ʻo hoku falé."
                },
                {
                    "number": 12,
                    "text": "Ko ia tuku ke fai atu mei he taimi ko iá ʻa ʻenau ngāue faivelengá kae ʻoua ke lava ia, mei hono maka tulikí ʻo aʻu ki hono tumuʻakí, kae ʻoua kuo ʻikai ke toe ʻi ai ha meʻa ʻoku toe ʻa ia ʻoku teʻeki ai ke lava."
                },
                {
                    "number": 13,
                    "text": "Ko e moʻoni ʻoku ou pehē kiate kimoutolu, tuku ke ʻoua naʻa toe moʻua ʻa ʻeku tamaioʻeiki ko Siosefá, pe ko ʻeku tamaioʻeiki ko Siteneí, pe ko ʻeku tamaioʻeiki ko Hailamé, ke langa ʻaki ha fale ki hoku hingoá;"
                },
                {
                    "number": 14,
                    "text": "Kae tuku ke langa ha fale ki hoku hingoá ʻo fakatatau ki he sīpinga te u fakahā kiate kinautolú."
                },
                {
                    "number": 15,
                    "text": "Pea kapau ʻe ʻikai langa ia ʻe hoku kakaí ʻo fakatatau ki he sīpinga te u fakahā ki honau kau palesitení, ʻe ʻikai te u tali ia mei honau nimá."
                },
                {
                    "number": 16,
                    "text": "Ka ʻo kapau ʻe langa ia ʻe hoku kakaí ʻo fakatatau ki he sīpinga te u fakahā ki honau kau palesitení, ʻa ia ko ʻeku tamaioʻeiki ko Siosefá mo hono ongo tokoní, te u tali leva ia mei he nima ʻo hoku kakaí."
                },
                {
                    "number": 17,
                    "text": "Pea ko e tahá, ko e moʻoni ʻoku ou pehē kiate kimoutolu, ko hoku lotó ke langa fakatoʻotoʻo hake ʻa e kolo ko Hihifo Mamaʻó ʻi hono tānaki fakataha ʻo ʻeku kau māʻoniʻoní;"
                },
                {
                    "number": 18,
                    "text": "Pea ke kotofa mo ha toe ngaahi potu kehe foki ke hoko ko e ngaahi siteiki ʻi he ngaahi potu fonua takatakaí, ʻo fakatatau ki hono fakahā mai ia ki heʻeku tamaioʻeiki ko Siosefá, mei he taimi ki he taimi."
                },
                {
                    "number": 19,
                    "text": "He vakai, te u ʻiate ia, pea te u fakamāʻoniʻoniʻi ia ʻi he ʻao ʻo e kakaí; he kuó u foaki kiate ia ʻa e ngaahi kī ʻo e puleʻangá ni pea mo e ngāué ni. ʻE pehē. ʻĒmeni."
                }
            ]
        },
        "/study/scriptures/dc-testament/dc/116": {
            "uri": "/study/scriptures/dc-testament/dc/116",
            "title": "Tokāteline mo e Ngaahi Fuakava 116",
            "data_type": "chapter",
            "chapter_name": "Vahe 116",
            "verses": [
                {
                    "number": 1,
                    "text": "Naʻe ui ʻe he ʻEikí ʻa Sipilingi Hili ko ʻĀtama-ʻonitaiʻĀmani, koeʻuhí, he naʻá ne folofola, ko e potu ia ʻa ia ʻe haʻu ki ai ʻa ʻĀtama ʻo ʻaʻahi ki hono kakaí, pe ʻe ʻafio ai ʻa ia Naʻe ʻi Muʻa ʻi Muʻa ʻi he Ngaahi ʻAhó, ʻo hangē ko ia naʻe lau ki ai ʻa Taniela ko e palōfitá."
                }
            ]
        },
        "/study/scriptures/dc-testament/dc/117": {
            "uri": "/study/scriptures/dc-testament/dc/117",
            "title": "Tokāteline mo e Ngaahi Fuakava 117",
            "data_type": "chapter",
            "chapter_name": "Vahe 117",
            "chapter_summary": [
                "1–9, ʻOku totonu ke ʻoua naʻa mānumanu ʻa e kau tamaioʻeiki ʻa e ʻEikí ki he ngaahi meʻa fakatuʻasinó, “he ko e hā ʻa e koloá ki he ʻEikí?”; 10–16, Kuo pau ke nau liʻaki ʻa e loto-siokitá, pea ʻe toki toputapu ʻenau ngaahi feilaulaú ki he ʻEikí."
            ],
            "verses": [
                {
                    "number": 1,
                    "text": "Ko e moʻoni, ʻoku folofola peheni ʻe he ʻEikí ki heʻeku tamaioʻeiki ko Uiliami Mākisí pea ki heʻeku tamaioʻeiki ko Niueli K. Uitenií foki, tuku ke na fakamaau leva ʻena ngaahi meʻa fakapaʻangá pea fononga atu mei he fonua ko Ketilaní, ʻi he teʻeki ai ke u toe fekau atu ʻe au, ko e ʻEikí ʻa e ngaahi sinou ki he māmaní."
                },
                {
                    "number": 2,
                    "text": "Tuku ke na ʻā hake, pea tutuʻu hake, pea ō mai, ʻo ʻikai tatali, he ko au, ko e ʻEikí, ʻoku ou fekau ia."
                },
                {
                    "number": 3,
                    "text": "Ko ia, kapau te na tatali, ʻe ʻikai lelei ia kiate kinaua."
                },
                {
                    "number": 4,
                    "text": "Tuku ke na fakatomala mei heʻena ngaahi angahala kotoa pē, pea mei heʻena ngaahi holi mānumanu, ʻi hoku ʻaó, ʻoku folofola ʻe he ʻEikí; he ko e hā ʻa e koloá kiate au? ʻoku folofola ʻe he ʻEikí."
                },
                {
                    "number": 5,
                    "text": "Tuku ke tukuange ʻa e ngaahi koloa ʻo Ketilaní ke totongi ki he ngaahi moʻua, ʻoku folofola ʻe he ʻEikí. Tukuange ia, ʻoku folofola ʻe he ʻEikí, pea ʻilonga ha meʻa ʻe toé, tuku ke ʻi homou nimá ai pē ia, ʻoku folofola ʻe he ʻEikí."
                },
                {
                    "number": 6,
                    "text": "He ʻikai koā ʻoku ʻaʻaku ʻa e fanga manupuna ʻo e langí, pea mo e fanga ika foki ʻo e tahí, pea mo e fanga manu ʻo e ngaahi moʻungá? ʻIkai koā kuó u fakatupu ʻa e māmaní? ʻIkai koā ʻoku ou pukepuke ʻa e ngaahi ikuʻanga ʻo e ngaahi kau tau kotoa pē ʻo e ngaahi puleʻanga ʻo e māmaní?"
                },
                {
                    "number": 7,
                    "text": "Ko ia, he ʻikai koā te u ngaohi ke moto mo matala pea fua ʻo lahi ʻa e ngaahi potu lalá? ʻoku folofola ʻe he ʻEikí."
                },
                {
                    "number": 8,
                    "text": "ʻIkai koā ʻoku ʻi ai ha potu ʻoku feʻunga hono lahí ʻi he ngaahi moʻunga ʻo ʻĀtama-ʻonitai-ʻĀmaní, pea ʻi he ngaahi potu tokalelei ʻo ʻOlaha Sainehaá, pe ko e fonua naʻe nofo ai ʻa ʻĀtamá, ka ʻoku mou mānumanu ki he meʻa ʻa ia ko e kiʻi momoʻi meʻá, kae taʻetokanga ki he ngaahi meʻa mamafa angé?"
                },
                {
                    "number": 9,
                    "text": "Ko ia, mou ō mai ki heni ki he fonua ʻo hoku kakaí, ʻa ia ko Saione."
                },
                {
                    "number": 10,
                    "text": "Tuku ke faivelenga ʻa ʻeku tamaioʻeiki ko Uiliami Mākisí ʻi ha ngaahi meʻa siʻi, pea te ne hoko ko ha pule ki he meʻa lahi. Tuku ke ne pule ʻi he lotolotonga ʻo hoku kakaí ʻi he kolo ko Hihifo Mamaʻó, pea tuku ke tāpuakiʻi ʻaki ia ʻa e ngaahi tāpuaki ʻo hoku kakaí."
                },
                {
                    "number": 11,
                    "text": "Tuku ke mā ʻa ʻeku tamaioʻeiki ko Niueli K. Uitenií ʻi he kautaha ʻo e kau Nikolaitaní pea mo ʻenau ngaahi anga-fakalielia fufū kotoa pē, pea mo hono loto-siokita kotoa pē ʻi hoku ʻaó, ʻoku folofola ʻe he ʻEikí, pea haʻu ki he fonua ko ʻĀtama-ʻonitai-ʻĀmaní, pea hoko ko ha pīsope ki hoku kakaí, ʻoku folofola ʻe he ʻEikí, ʻo ʻikai ʻi he hingoa pē ka ʻi he ngāue, ʻoku folofola ʻe he ʻEikí."
                },
                {
                    "number": 12,
                    "text": "Pea ko e tahá, ʻoku ou pehē kiate kimoutolu, ʻoku ou manatuʻi ʻa ʻeku tamaioʻeiki ko ʻŌliva Kelenisaá; vakai, ko e moʻoni ʻoku ou pehē kiate ia ʻe tauhi hono hingoá ke manatua ʻi he ʻapasia mei he toʻu tangata ki he toʻu tangata, ʻo taʻengata pea taʻengata, ʻoku folofola ʻe he ʻEikí."
                },
                {
                    "number": 13,
                    "text": "Ko ia, tuku ke ne feinga fakamātoato ki hono huhuʻi ʻo e Kau Palesiteni ʻUluaki ʻo hoku Siasí, ʻoku folofola ʻe he ʻEikí; pea ʻo ka ne ka hinga, te ne toe tuʻu hake pē, koeʻuhí he ʻe toputapu ange kiate au ʻa ʻene feilaulaú ʻi heʻene tupulakí, ʻoku folofola ʻe he ʻEikí."
                },
                {
                    "number": 14,
                    "text": "Ko ia, tuku ke ne haʻu fakavavevave ki heni ki he fonua ko Saioné; pea ʻi he taimi totonu ʻe ngaohi ia ke hoko ko e tangata fefakatauʻaki ki hoku hingoá, ʻoku folofola ʻe he ʻEikí, koeʻuhí ke ʻaonga ki hoku kakaí."
                },
                {
                    "number": 15,
                    "text": "Ko ia, tuku ke ʻoua naʻa fehiʻa ha tangata ki heʻeku tamaioʻeiki ko ʻŌliva Kelenisaá, kae tuku ke ʻiate ia ʻa e ngaahi tāpuaki ʻo hoku kakaí ʻo taʻengata pea taʻengata."
                },
                {
                    "number": 16,
                    "text": "Pea ko e tahá, ko e moʻoni ʻoku ou pehē kiate kimoutolu, tuku ʻa ʻeku kau tamaioʻeiki kotoa pē ʻi he fonua ko Ketilaní, ke nau manatuʻi ʻa e ʻEiki ko honau ʻOtuá, pea mo hoku falé foki, ke tauhi mo ngaohi ia ke māʻoniʻoni, pea ke kapusi ʻa e kau fetongi paʻangá ʻi hoku taimi totonu pē ʻoʻoku, ʻoku folofola ʻe he ʻEikí. ʻE pehē. ʻĒmeni."
                }
            ]
        },
        "/study/scriptures/dc-testament/dc/118": {
            "uri": "/study/scriptures/dc-testament/dc/118",
            "title": "Tokāteline mo e Ngaahi Fuakava 118",
            "data_type": "chapter",
            "chapter_name": "Vahe 118",
            "chapter_summary": [
                "1–3, ʻE tokonaki ʻe he ʻEikí maʻá e ngaahi fāmili ʻo e Toko Hongofulu Mā Uá; 4–6, Ko hono fakakakato ʻo e ngaahi lakanga ʻi he Toko Hongofulu Mā Uá."
            ],
            "verses": [
                {
                    "number": 1,
                    "text": "Ko e moʻoni, ʻoku folofola peheni ʻe he ʻEikí: Tuku ke fai leva ha konifelenisi; tuku ke fokotuʻu ʻa e Toko Hongofulu Mā Uá; pea tuku ke fili ha kau tangata ke maʻu ʻa e lakanga ʻo kinautolu kuo hingá."
                },
                {
                    "number": 2,
                    "text": "Tuku ke nofo atu ʻa ʻeku tamaioʻeiki ko Tōmasí ʻo fuofuoloa siʻi ʻi he fonua ko Saioné, ke pulusi ʻeku leá."
                },
                {
                    "number": 3,
                    "text": "Tuku ke fai atu ʻa hono toé ʻi he malanga mei he houa ko iá, pea kapau te nau fai ia ʻi he angavaivai kotoa, ʻi he angamalū mo e loto-fakatōkilalo, mo e faʻa kātaki fuoloa, ko au, ko e ʻEikí, ʻoku ou fai kiate kinautolu ha talaʻofa te u tauhi honau ngaahi fāmilí; pea ʻe fakaava ha matapā ʻaonga kiate kinautolu ʻo fai atu mei heni."
                },
                {
                    "number": 4,
                    "text": "Pea ʻi he faʻahitaʻu matala ka hoko maí, tuku ke nau ʻalu atu ke folau atu ʻi he ngaahi vai lahí, pea fanongonongo ʻi ai ʻa ʻeku ongoongoleleí, ʻa hono kakato ʻo iá, pea fakamoʻoniʻi ʻa hoku hingoá."
                },
                {
                    "number": 5,
                    "text": "Tuku ke nau ʻalu atu mei heʻeku kau māʻoniʻoni ʻi he kolo ko Hihifo Mamaʻó, ʻi he ʻaho hono uofulu mā ono ʻo ʻEpeleli ka hoko maí, ʻi he konga kelekele ʻe langa ai ʻa hoku falé, ʻoku folofola ʻe he ʻEikí."
                },
                {
                    "number": 6,
                    "text": "Tuku ke fili ʻa ʻeku tamaioʻeiki ko Sione Teilá, kae ʻumaʻā foki ʻeku tamaioʻeiki ko Sione E. Peisí, kae ʻumaʻā foki ʻeku tamaioʻeiki ko Uilifooti Utalafí, kae ʻumaʻā foki ʻeku tamaioʻeiki ko Uiliate Lisiaté, ke nau maʻu ʻa e ngaahi lakanga ʻo kinautolu kuo hingá, pea ke fakahā totonu kiate kinautolu ʻa honau uí."
                }
            ]
        },
        "/study/scriptures/dc-testament/dc/119": {
            "uri": "/study/scriptures/dc-testament/dc/119",
            "title": "Tokāteline mo e Ngaahi Fuakava 119",
            "data_type": "chapter",
            "chapter_name": "Vahe 119",
            "chapter_summary": [
                "1–5, ʻOku totonu ke totongi ʻe he kau Māʻoniʻoní ʻa ʻenau koloa hulú pea nau toki foaki leva ʻa e vahehongofulu ʻe taha ʻo e tupu ʻo ʻenau koloá ʻi he taʻú ko e vahehongofulu; 6–7, ʻE hanga ʻe heʻenau fai peheé ʻo fakamāʻoniʻoniʻi ʻa e fonua ko Saioné."
            ],
            "verses": [
                {
                    "number": 1,
                    "text": "Ko e moʻoni, ʻoku folofola peheni ʻe he ʻEikí, ʻoku ou fie maʻu ʻa ʻenau koloa hulu kotoa pē ke ʻoatu ia ki he nima ʻo e pīsope ʻo hoku siasí ʻi Saioné,"
                },
                {
                    "number": 2,
                    "text": "Ki hono langa hake ʻo hoku falé, pea ki hono ʻai ʻo e tuʻunga ʻo Saioné pea ki he lakanga fakataulaʻeikí, pea ki he ngaahi moʻua ʻo e Kau Palesiteni ʻo hoku Siasí."
                },
                {
                    "number": 3,
                    "text": "Pea ʻe hoko ʻeni ko e kamataʻanga ʻo hono fakavahehongofuluʻi ʻo hoku kakaí."
                },
                {
                    "number": 4,
                    "text": "Pea ka hili iá, ko kinautolu kuo fakavahehongofuluʻi peheʻí te nau totongi ʻa e vahehongofulu ʻe taha ʻo e tupu kotoa pē ʻi he taʻu taki taha; pea ʻe hoko ʻeni ko ha fono tuʻu maʻu kiate kinautolu ʻo taʻengata, ki hoku lakanga fakataulaʻeiki toputapú, ʻoku folofola ʻe he ʻEikí."
                },
                {
                    "number": 5,
                    "text": "Ko e moʻoni ʻoku ou pehē kiate kimoutolu, ʻe hoko ʻo pehē ko kinautolu kotoa pē ʻe tānaki ki he fonua ko Saioné ʻe fakavahehongofuluʻi ʻa kinautolu ʻi he hulu ʻo ʻenau ngaahi koloá pea te nau tauhi ʻa e fono ko ʻení, pe ʻe ʻikai lau ʻa kinautolu ʻoku nau feʻunga ke nofo ʻi homou lotolotongá."
                },
                {
                    "number": 6,
                    "text": "Pea ʻoku ou pehē kiate kimoutolu, kapau ʻe ʻikai ke tauhi ʻe hoku kakaí ʻa e fono ko ʻení, ke tauhi ia ke māʻoniʻoni, pea fakamāʻoniʻoniʻi ʻi he fonó ni ʻa e fonua ko Saioné kiate au, koeʻuhi ke tauhi ʻi ai ʻa ʻeku ngaahi tuʻutuʻuní mo ʻeku ngaahi fakamāú, koeʻuhí ke fungani māʻoniʻoni ia, vakai, ko e moʻoni ʻoku ou pehē kiate kimoutolu, ʻe ʻikai hoko ia ko ha fonua ʻo Saione kiate kimoutolu."
                },
                {
                    "number": 7,
                    "text": "Pea ʻe hoko ʻeni ko e sīpinga ki he ngaahi siteiki kotoa pē ʻo Saioné. ʻE pehē. ʻĒmeni."
                }
            ]
        },
        "/study/scriptures/dc-testament/dc/120": {
            "uri": "/study/scriptures/dc-testament/dc/120",
            "title": "Tokāteline mo e Ngaahi Fuakava 120",
            "data_type": "chapter",
            "chapter_name": "Vahe 120",
            "verses": [
                {
                    "number": 1,
                    "text": "Ko e moʻoni, ʻoku folofola peheni ʻe he ʻEikí, kuo hokosia ʻeni ʻa e taimi, ʻe tufaki atu ia ʻe ha fakataha alēlea, ʻa ia ʻoku kau ai ʻa e Kau Palesiteni ʻUluaki ʻo hoku Siasí, pea mo e pīsopé mo ʻene fakataha alēleá, pea mo ʻeku fakataha alēlea māʻolungá; pea mo hoku leʻo ʻoʻokú kiate kinautolu, ʻoku folofola ʻe he ʻEikí. ʻE pehē. ʻĒmeni."
                }
            ]
        },
        "/study/scriptures/dc-testament/dc/121": {
            "uri": "/study/scriptures/dc-testament/dc/121",
            "title": "Tokāteline mo e Ngaahi Fuakava 121",
            "data_type": "chapter",
            "chapter_name": "Vahe 121",
            "chapter_summary": [
                "1–6, Ko e ngaahi tautapa ʻa e Palōfitá ki he ʻEikí koeʻuhi ko e ngaahi faingataʻaʻia ʻa e Kāingalotú; 7–10, ʻOku folofola mai ʻa e ʻEikí ʻaki ʻa e melino kiate ia; 11–17, ʻOku malaʻia ʻa kinautolu ʻoku nau loi mo pehē ʻoku maumau-fono ʻa e kakai ʻo e ʻEikí; 18–25, ʻE ʻikai te nau maʻu ha totonu ki he lakanga fakataulaʻeikí pea te nau malaʻia; 26–32, ʻOku talaʻofa mai ha ngaahi fakahā nāunauʻia kiate kinautolu ʻoku nau kātaki ʻi he loto-toʻá; 33–40, Ko e ʻuhinga ʻoku ui ai ʻa e tokolahi kae fili ʻa e tokosiʻí; 41–46, ʻOku totonu ke toki ngāue ʻaki pē ʻa e lakanga fakataulaʻeikí ʻi he māʻoniʻoni."
            ],
            "verses": [
                {
                    "number": 1,
                    "text": "ʻE ʻOtua, ʻokú ke ʻi fē? Pea ʻoku ʻi fē ʻa e fale ʻoku ʻufiʻufi ʻa ho fufūʻangá?"
                },
                {
                    "number": 2,
                    "text": "ʻE fēfē hono fuoloa ʻo e taʻofi ho toʻukupú, pea ʻafio ʻa ho fofongá, ʻio, ʻa ho fofonga maʻá, mei he ngaahi langi taʻengatá ki he ngaohikovia ʻo ho kakaí pea mo hoʻo kau tamaioʻeikí, pea ongo ki ho telingá ʻa ʻenau ngaahi tangí?"
                },
                {
                    "number": 3,
                    "text": "ʻIo, ʻe ʻEiki, ʻe fēfē hono fuoloa ʻo ʻenau kātakiʻi ʻa e ngaahi kovi mo e ngaahi fakamālohi taʻetotonu ko ʻení, kae teʻeki ai ke fakamolū ho finangaló kiate kinautolu, pea ngāue ʻa ho finangaló ʻi he ʻaloʻofa kiate kinautolu?"
                },
                {
                    "number": 4,
                    "text": "ʻE ʻEiki ko e ʻOtua Māfimafí, ko e tupuʻanga ʻo e langí mo e māmaní mo e ngaahi tahí pea mo e ngaahi meʻa kotoa pē ʻoku ʻi aí, pea ʻokú ke puleʻi mo fakamoʻulaloaʻi ʻa e tēvoló, pea mo e puleʻanga fakapoʻuli mo vale ʻo Seiolí—ke mafao mai ho toʻukupú; tuku ke fakaʻasi ʻe ho fofongá; tuku ke hiki hake ʻa ho falé; tuku ke ʻoua naʻa toe ʻufiʻufi ʻa ho fufūʻangá; tuku ke tokanga mai ʻa ho telingá; tuku ke fakamolū ʻa ho finangaló, pea ngāue ʻa ho finangaló ʻi he ʻaloʻofa kiate kimautolu."
                },
                {
                    "number": 5,
                    "text": "Tuku ke tupu ʻa ho houhaú ki homau ngaahi filí; pea sāuni ʻa homau ngaahi ngaohikoviá ʻaki hoʻo heletaá ʻi he houhau ʻa ho finangaló."
                },
                {
                    "number": 6,
                    "text": "Manatuʻi ʻa hoʻo kāingalotu ʻoku mamahiʻiá, ʻe homau ʻOtua; pea ʻe nēkeneka ʻa hoʻo kau tamaioʻeikí ʻi ho huafá ʻo taʻengata."
                },
                {
                    "number": 7,
                    "text": "ʻE hoku foha, ke ʻi ho laumālié ʻa e melino; ʻe kiʻi fuofuoloa siʻi pē ʻa hoʻo faingataʻaʻiá pea mo hoʻo ngaahi mamahí;"
                },
                {
                    "number": 8,
                    "text": "Pea ʻe toki hakeakiʻi koe ʻe he ʻOtuá ʻi ʻolunga ʻo kapau te ke kātakiʻi ia ʻo lelei; te ke ikunaʻi ʻa ho ngaahi fili kotoa pē."
                },
                {
                    "number": 9,
                    "text": "ʻOku piki kiate koe ʻa ho ngaahi kaumeʻá, pea te nau toe fetapa kiate koe ʻi he loto māfana pea mo e nima fakakaumeʻa."
                },
                {
                    "number": 10,
                    "text": "ʻOku teʻeki ai te ke tatau mo Siope; ʻoku ʻikai fakakikihi mo koe ʻa ho ngaahi kaumeʻá, pea ʻikai foki te nau tukuakiʻi koe ʻi he maumau-fono ʻo hangē ko ʻenau fai kia Siopé."
                },
                {
                    "number": 11,
                    "text": "Pea ko kinautolu ʻoku tukuakiʻi koe ʻi he maumau-fonó, ʻe fakaʻauha ʻenau ʻamanaki leleí, pea ʻe mole atu ʻa ʻenau ngaahi ʻamanakiʻangá ʻo hangē ko e mole atu ʻa e hahau sinou ʻi he ngaahi huelo vela ʻo e laʻā ʻoku lolotonga hopo haké;"
                },
                {
                    "number": 12,
                    "text": "Pea kuo ʻai foki ʻe he ʻOtuá ʻa hono toʻukupú pea mo ʻene fakaʻilongá ke ne liliu ʻa e ngaahi kuongá mo e ngaahi faʻahitaʻú, pea fakakuihi ʻa honau ngaahi ʻatamaí, koeʻuhí ke ʻoua naʻa mahino kiate kinautolu ʻa ʻene ngaahi ngāue fakaofó; koeʻuhí ke ne ʻahiʻahiʻi ʻa kinautolu foki pea tauheleʻi ʻa kinautolu ʻi heʻenau fai olopoto ʻanautolú;"
                },
                {
                    "number": 13,
                    "text": "Pea koeʻuhí foki ʻi he liliu ʻo kovi ʻa honau lotó pea koeʻuhí ke hoko kiate kinautolu pē ʻo fuʻu hulu fau ʻa e ngaahi meʻa ʻoku nau loto ke fakahoko ki ha niʻihi kehe, pea nau manako ke mamahi ai ha niʻihi kehé;"
                },
                {
                    "number": 14,
                    "text": "Koeʻuhi foki ke tō noa ʻenau ʻamanakí, pea motuhi mo ʻenau ngaahi ʻamanaki leleí;"
                },
                {
                    "number": 15,
                    "text": "Pea he ʻikai fuoloa taʻu ka ʻe tafiʻi atu ʻa kinautolu mo honau hakó mei he lalo langí, ʻoku folofola ʻe he ʻOtuá, ke ʻoua naʻa toe ʻi ai hanau taha ke tuʻu ʻi he veʻe ʻaá."
                },
                {
                    "number": 16,
                    "text": "ʻOku malaʻia ʻa kinautolu kotoa pē ʻe hiki ʻa e muivaʻe ʻo fakafili ki heʻeku kau paní, ʻoku folofola ʻe he ʻEikí, pea kaila ʻo pehē kuo nau fai angahala, ka kuo ʻikai ke nau fai angahala ʻi hoku ʻaó, ʻoku folofola ʻe he ʻEikí, ka kuo nau fai ʻa e meʻa ʻoku lelei ʻi hoku ʻaó pea naʻá ku fekau ke nau faí."
                },
                {
                    "number": 17,
                    "text": "Ka ko kinautolu ʻoku kalanga ʻaki ʻa e maumau-fonó ʻoku nau fai pehē koeʻuhí he ko e kau pōpula ʻa kinautolu ki he angahalá, pea ko e fānau kinautolu ʻo e talangataʻá."
                },
                {
                    "number": 18,
                    "text": "Pea ko kinautolu ʻoku fuakava loi ʻo kau ki heʻeku kau tamaioʻeikí, koeʻuhí ke nau ʻomi ʻa kinautolu ki he pōpulá mo e maté—"
                },
                {
                    "number": 19,
                    "text": "ʻE hoko ʻa e malaʻia kiate kinautolu; ko e meʻa ʻi heʻenau faikovi ki heʻeku fānau īkí, ko ia ʻe motuhi ai ʻa kinautolu mei he ngaahi ouau ʻo hoku falé."
                },
                {
                    "number": 20,
                    "text": "ʻE ʻikai fonu ʻa ʻenau kato meʻakaí, ʻe ʻauha ʻa honau ngaahi falé mo e ngaahi feleokó, pea ʻe fehiʻanekina ʻa kinautolu pē ʻe kinautolu naʻe fakahekehekeʻi ʻa kinautolú."
                },
                {
                    "number": 21,
                    "text": "He ʻikai te nau maʻu ha totonu ki he lakanga fakataulaʻeikí, pe ko honau hako ki mui ʻiate kinautolú, mei he toʻu tangata ki he toʻu tangata."
                },
                {
                    "number": 22,
                    "text": "ʻE lelei ange ka ne tautau ʻi honau kiá ha fuʻu maka-momosi pea lōmakiʻi ʻa kinautolu ʻi he loto moaná."
                },
                {
                    "number": 23,
                    "text": "ʻE malaʻia ʻa kinautolu kotoa pē ʻoku fakamamahiʻi ʻa hoku kakaí pe tuli mo fakapoongi mo talatalaakiʻi ʻa kinautolú, ʻoku folofola ʻe he ʻEiki ʻo e Ngaahi Kau Taú; ʻe ʻikai hao mei he malaʻia ʻo helí ha toʻu tangata ʻo e ngata fekaí."
                },
                {
                    "number": 24,
                    "text": "Vakai, ʻoku sio ʻa hoku matá ʻo u ʻiloʻi ʻa ʻenau ngaahi ngāue kotoa pē, pea kuó u ʻosi teuteu ha tautea ʻe hoko fakafokifā ʻi hono taimi totonu ʻoʻoná kiate kinautolu kotoa pē;"
                },
                {
                    "number": 25,
                    "text": "He ʻoku ai ha taimi kuo kotofa ki he tangata kotoa pē, ʻo fakatatau mo ʻene ngaahi ngāue ʻe faí."
                },
                {
                    "number": 26,
                    "text": "ʻE foaki kiate kimoutolu ʻe he ʻOtuá ʻa e ʻilo ʻi hono Laumālie Māʻoniʻoni, ʻio, ʻi he meʻa-foaki taʻe-mafakamatalaʻi ʻo e Laumālie Māʻoniʻoní, ʻa ia kuo teʻeki ai ke fakahā talu mei he fokotuʻu ʻo māmaní ʻo aʻu mai ki he taimí ni;"
                },
                {
                    "number": 27,
                    "text": "ʻA ia kuo tatali ʻa ʻetau ngaahi kuí ki hono fakahā mai ʻi he ngaahi ʻaho fakaʻosí ʻi he ʻamanaki lahi fau, ʻa ia naʻe fakaʻamanakiʻi honau lotó ki ai ʻe he kau ʻāngeló, ko e meʻa kuo teuteu ki he kakato ʻo honau nāunaú;"
                },
                {
                    "number": 28,
                    "text": "Ki ha kuonga ʻa ia ʻe hoko mai, ʻa ia ʻe ʻikai taʻofi ai ha meʻa, pe ʻoku ʻi ai ha ʻÓtua pē toko taha, pe ko e ngaahi ʻotua tokolahi, ʻe fakahā ʻa kinautolu."
                },
                {
                    "number": 29,
                    "text": "ʻE fakahā ʻa e ngaahi taloni mo e ngaahi puleʻanga, mo e ngaahi pule fakapilinisi mo e ngaahi mālohi kotoa pē, pea fokotuʻu atu ia kiate kinautolu kotoa pē kuo nau kātaki ʻi he loto-toʻa koeʻuhi ko e ongoongolelei ʻa Sīsū Kalaisí."
                },
                {
                    "number": 30,
                    "text": "Pea ko ʻeni foki, kapau ʻoku ʻi ai ha ngaahi ngataʻanga kuo fokotuʻu ki he ngaahi langí pe ki he ngaahi tahí, pe ki he fonua mōmoá, pe ki he laʻaá, pe ko e māhiná pe ko e ngaahi fetuʻú—"
                },
                {
                    "number": 31,
                    "text": "ʻA e ngaahi faʻahitaʻu kotoa pē ʻo ʻenau ngaahi ʻalu takaí, ʻa e ngaahi ʻaho mo e ngaahi māhina mo e ngaahi taʻu kotoa pē kuo tuʻutuʻuní, pea mo e ngaahi taimi kotoa pē ʻo honau ngaahi ʻahó mo e ngaahi māhiná mo e ngaahi taʻú pea mo honau ngaahi nāunaú mo e ngaahi laó mo e ngaahi kuonga tukupau kotoa pē, ʻe fakahā ia ʻi he ngaahi ʻaho ʻo e kuonga ʻo e kakato ʻo e ngaahi kuongá—"
                },
                {
                    "number": 32,
                    "text": "ʻO fakatatau mo e meʻa naʻe tuʻutuʻuni ʻi he lotolotonga ʻo e Fakataha Alēlea ʻo e ʻOtua Taʻengata ʻo e ngaahi ʻotua kehe kotoa pē ʻi he teʻeki ai ke tuʻu ʻa māmaní, ke taʻofi ia ʻo aʻu ki he fakaʻosinga pea mo e ngataʻanga ʻo iá, ʻo ka hū ʻa e tangata fulipē ki hono ʻao taʻengatá pea ki hono mālōlōʻanga taʻe-faʻa-maté."
                },
                {
                    "number": 33,
                    "text": "ʻE fēfē hono fuoloa ʻo e kei lava ke taʻemaʻa ai pē ʻa e ngaahi vai ʻoku tafé? Ko e hā ha mālohi ʻe faʻa mataʻofia ʻa e ngaahi langí? ʻE faingofua tatau ʻa hono fakamafao atu ʻe ha tangata ʻa hono nima vaivaí ke taʻofi ʻa e vaitafe Mīsulí ʻi heʻene tafe atu ʻi hono ʻaluʻanga kuo vaheʻí, pe fakatafoki ia ke tafe ki mui pea mo hono taʻofi ʻo e Māfimafí mei heʻene lilingi hifo ʻa e ʻilo mei he langí, ki he ʻulu ʻo e Kau Māʻoniʻoni ʻi he Ngaahi ʻAho Kimui Ní."
                },
                {
                    "number": 34,
                    "text": "Vakai, ʻoku ui ʻa e tokolahi, kae fili ʻa e tokosiʻi. Pea ko e hā ʻoku ʻikai ke fili ai ʻa kinautolú?"
                },
                {
                    "number": 35,
                    "text": "Koeʻuhí he ʻoku mālohi pehē fau hono tuku ʻo honau lotó ki he ngaahi meʻa ʻo e māmani ko ʻení, pea nau holi ki he fakaʻapaʻapa ʻa e kakaí, ʻoku ʻikai te nau ʻiloʻi ai ʻa e moʻoni ʻe taha ko ʻení—"
                },
                {
                    "number": 36,
                    "text": "Ko e ngaahi totonu ʻo e lakanga fakataulaʻeikí kuo fakamaʻu taʻelava ke veteki ki he ngaahi mālohi ʻo e langí, pea ʻoku ʻikai lava ke mapuleʻi pe ngāue ʻaki ʻa e ngaahi mālohi ʻo e langí kae ngata pē ʻi he ngaahi founga ʻo e māʻoniʻoní."
                },
                {
                    "number": 37,
                    "text": "ʻOku moʻoni pē ʻoku lava ke foaki ia kiate kitautolu; ka ʻo ka tau ka feinga ke ʻufiʻufi ʻetau ngaahi angahalá pe fakafiemālieʻi ʻetau loto-hīkisiá pe ko ʻetau kakapa taʻeʻaongá pe ngāue ʻaki ha fakakouna pe puleʻi pe fakamālohiʻi ʻa e loto ʻo e fānau ʻa e tangatá ʻi ha kihiʻi momoʻi founga taʻe-māʻoniʻoni, vakai, ʻoku mahuʻi atu leva ʻa e ngaahi langí; ʻoku mamahi mo e Laumālie ʻo e ʻEikí; pea ʻo ka toʻo atu ia, ko e ʻĒmeni ia ki he lakanga fakataulaʻeiki pe ko e mafai ʻo e tangata ko iá."
                },
                {
                    "number": 38,
                    "text": "Vakai, ʻi he teʻeki ai ke ne ʻilo, kuo fakatukutukuʻi ia ke ne nofo toko taha pē, ke ʻakahi ʻa e ngaahi meʻa māsilá, ke fakatangaʻi ʻa e kāingalotú, pea fakafili ki he ʻOtuá."
                },
                {
                    "number": 39,
                    "text": "Kuo tau ʻiloʻi ʻi he ngaahi meʻa pango kuo hoko kiate kitautolú, ko e anga mo e ʻulungāanga ʻo e kakai meimei kotoa pē, ʻo ka nau ka maʻu leva ha kiʻi mafai, ʻo hangē tokua ko ʻenau mahaló, ke nau kamata leva ke ngāue ʻaki ha pule taʻe-māʻoniʻoni."
                },
                {
                    "number": 40,
                    "text": "Ko ia ʻoku ui ʻa e tokolahi kae fili ʻa e tokosiʻi."
                },
                {
                    "number": 41,
                    "text": "ʻOku ʻikai lava, pe ʻoku ʻikai totonu, ke ngāue ʻaki ha mālohi pe ivi ʻi he mafai ʻo e lakanga fakataulaʻeikí, kae ngata pē ʻi he feifeingaʻi ʻi he faʻa kātaki fuoloa, ʻi he angavaivai mo e angamalū pea mo e ʻofa taʻe-mālualoi;"
                },
                {
                    "number": 42,
                    "text": "ʻI he angaʻofa, mo e ʻilo haohaoa, ʻa ia ʻe fuʻu fakafuofuolahi ʻa e laumālié taʻe ʻi ai ha mālualoi pea taʻe-ha-kākā—"
                },
                {
                    "number": 43,
                    "text": "Pea valokiʻi ʻi hono taimí, ʻi he lea māsila, ʻo ka ueʻi ke fai pehē ʻe he Laumālie Māʻoniʻoní; pea hili ia ke toki fakahā ange ʻa e ʻofa lahi ange kiate ia kuó ke valokiʻí, telia naʻá ne lau koe ko hono fili;"
                },
                {
                    "number": 44,
                    "text": "Koeʻuhí ke ne ʻiloʻi ʻoku mālohi ange ʻa ho angatonú ʻi he ngaahi afo ʻo e maté."
                },
                {
                    "number": 45,
                    "text": "Tuku foki ke fonu ʻa ho lotó ʻi he manavaʻofa ki he kakai fulipē, pea ki he fale ʻo e tuí pea tuku ke ngaohi ke fakaʻofoʻofa maʻu ai pē ʻe he angamaʻá ʻa hoʻo ngaahi fakakaukaú; pea ʻe ʻāsili mālohi ʻa hoʻo falalá ʻi he ʻao ʻo e ʻOtuá; pea ko e tokāteline ʻo e lakanga fakataulaʻeikí ʻe mokulu ia ki ho laumālié ʻo hangē ko e ngaahi hahau mei he langí."
                },
                {
                    "number": 46,
                    "text": "ʻE hoko ʻa e Laumālie Māʻoniʻoní ko ho takaua maʻu ai pē, pea ko ho tokotokó, ko e tokotoko taʻe-faʻa-liliu ʻo e māʻoniʻoni mo e moʻoni; pea ko hoʻo pulé ʻe hoko ia ko e pule taʻengata, pea ʻe tafe mai ia kiate koe taʻe ʻi ai ha fakamālohiʻi ʻo taʻengata pea taʻengata."
                }
            ]
        },
        "/study/scriptures/dc-testament/dc/122": {
            "uri": "/study/scriptures/dc-testament/dc/122",
            "title": "Tokāteline mo e Ngaahi Fuakava 122",
            "data_type": "chapter",
            "chapter_name": "Vahe 122",
            "chapter_summary": [
                "1–4, ʻE ʻekea ʻe he ngaahi ngataʻanga ʻo e māmaní ʻa e hingoa ʻo Siosefa Sāmitá; 5–7, ʻE hanga ʻe heʻene ngaahi faingataʻaʻiá mo ʻene ngaahi mamahí ʻo foaki mai kiate ia ʻa e poto pea ʻaonga kiate ia; 8–9, Kuo ʻalu hifo ʻa e Foha ʻo e Tangatá ʻo māʻulalo hifo ʻiate kinautolu kotoa."
            ],
            "verses": [
                {
                    "number": 1,
                    "text": "ʻE ʻeke ʻe he ngaahi ngataʻanga ʻo e māmaní ki ho hingoá, pea ʻe manukiʻi koe ʻe he kau valé, pea ʻe tauʻi koe ʻe heli;"
                },
                {
                    "number": 2,
                    "text": "Ka ʻe kumi maʻu ai pē ʻe he loto-maʻá, pea mo e potó, pea mo e anga-fakaʻeiʻeikí, pea mo e angamaʻá, ki he akonaki, mo e mafai, mo e ngaahi tāpuaki mei ho nimá."
                },
                {
                    "number": 3,
                    "text": "Pea ʻe ʻikai ai fakatafoki ʻo fakafili kiate koe ʻa ho kakaí ʻe he fakamoʻoni ʻa e kau lavakí."
                },
                {
                    "number": 4,
                    "text": "Pea neongo ʻe ʻomi koe ʻe honau iví ki he faingataʻa, pea ki he ngaahi ʻā ukamea mo e ngaahi holisi, ka ʻe fakaongoongoleleiʻi koe; ka ʻe fuofuoloa siʻi pē pea ʻe fakailifia ange ʻa ho leʻó ʻi he lotolotonga ʻo ho ngaahi filí ʻi he laione fekai, koeʻuhí ko hoʻo māʻoniʻoní; pea ʻe tuʻu ʻa ho ʻOtuá ʻi ho tafaʻakí ʻo taʻengata pea taʻengata."
                },
                {
                    "number": 5,
                    "text": "Kapau ʻe fie maʻu koe ke ke fepaki mo e faingataʻá; kapau te ke fepaki mo e ngaahi faingataʻá ʻi he lotolotonga ʻo e kāinga kākā; kapau te ke fepaki mo e ngaahi faingataʻá ʻi he lotolotonga ʻo e kau kaihaʻa; kapau te ke fepaki mo e ngaahi faingataʻá ʻi he funga fonuá pe ʻi tahi;"
                },
                {
                    "number": 6,
                    "text": "Kapau ʻe tukuakiʻi koe ʻaki ʻa e ngaahi tukuakiʻi taʻe-moʻoni kehekehe kotoa pē; kapau ʻe ʻoho mai ʻa ho ngaahi filí kiate koe; kapau te nau ʻave fakamālohi koe mei he feohi mo hoʻo tamaí mo e faʻeé mo e ngaahi tokouá mo e ngaahi tuofāfiné; pea kapau ʻe ʻave fakamālohiʻi koe ʻe ho ngaahi filí mei he fatafata ʻo ho malí ʻaki ʻa e heletā kuo unuhi, pea mei hoʻo fānaú, pea mei ho foha lahí, neongo ʻokú ne kei taʻu ono pē, pea te ne piki ki ho ngaahi kofú ʻo ne pehē atu, ʻA ʻeku tamai, ʻa ʻeku tamai, ko e hā ʻoku ʻikai te ke nofo ai mo kimautolú? ʻOiauē ʻa ʻeku tamai, ko e hā ʻa e meʻa ʻe fai ʻe he kau tangatá kiate koé? pea kapau ʻe tekeʻi ia meiate koe ʻaki ʻa e heletā, pea toho atu koe ki he fale fakapōpulá, pea totolo holo ʻo takatakai ʻiate koe ʻa ho ngaahi filí ʻo hangē ko e fanga ulofi ʻoku kumi ki he toto ʻo e lamí;"
                },
                {
                    "number": 7,
                    "text": "Pea kapau ʻe lī koe ki he luó, pe ki he nima ʻo e kau fakapō, pea fakamaaumatea koe; kapau ʻe lī koe ki he loto moaná; kapau ʻe feinga ʻa e hou ʻo e peaú ke fakaʻauha koe; kapau ʻe hoko ʻa e ngaahi matangi fakailifiá ko ho fili; kapau ʻe fakatahataha ʻe he langí ʻa e ngaahi ʻao ʻuliʻulí, pea fakatahataha ʻa e ngaahi ʻelemēnití kotoa pē ke fakaʻefiʻefi ʻa e halá; pea ko e meʻa tēpuú, kapau ʻe fakamanga mai ʻa e ngutu ʻo helí kiate koe, ke ke ʻiloʻi, ʻe hoku foha, ʻe foaki ʻe he ngaahi meʻá ni kotoa pē ʻa e poto kiate koe, pea ʻe hoko ia ʻo ʻaonga kiate koe."
                },
                {
                    "number": 8,
                    "text": "Naʻe ʻalu hifo ʻa e Foha ʻo e Tangatá ʻo māʻulalo ange ʻiate kinautolu kotoa pē. ʻOkú ke lahi ange koe ʻiate ia?"
                },
                {
                    "number": 9,
                    "text": "Ko ia, nofo maʻu ʻi ho halá, pea ʻe nofo ʻiate koe ʻa e lakanga fakataulaʻeikí, he kuo fokotuʻu maʻu honau ngaahi ngataʻangá, ʻoku ʻikai te nau lava ke lakasi ia. ʻOku ʻiloʻi ʻa ho ngaahi ʻahó, pea ʻe ʻikai ke lau ʻo siʻi hifo ʻa ho ngaahi taʻú; ko ia, ʻoua te ke manavahē ki he meʻa ʻe lava ʻe he tangatá ʻo faí, koeʻuhí he ʻe ʻiate koe ʻa e ʻOtuá ʻo taʻengata pea taʻengata."
                }
            ]
        },
        "/study/scriptures/dc-testament/dc/123": {
            "uri": "/study/scriptures/dc-testament/dc/123",
            "title": "Tokāteline mo e Ngaahi Fuakava 123",
            "data_type": "chapter",
            "chapter_name": "Vahe 123",
            "chapter_summary": [
                "1–6, ʻOku totonu ke tānaki mo pulusi ʻe he Kāingalotú ha fakamatala ki honau ngaahi faingataʻaʻiá mo honau ngaahi fakatangaʻí; 7–10, Ko e laumālie tatau pē naʻá ne fakatupu hono fai ʻo e ngaahi fakamatalaʻi loi ʻo e ngaahi tuí ʻokú ne toe fakatupu hono fakatangaʻi ʻo e Kāingalotú; 11–17, ʻOku tokolahi ha kakai ʻi he ngaahi siasi kehé kotoa te nau tali ʻa e moʻoní."
            ],
            "verses": [
                {
                    "number": 1,
                    "text": "Pea ko e tahá, ʻoku mau fie fokotuʻu atu ke mou fakakaukau ki hono totonu ʻo e tānaki fakataha ʻe he kāingalotú kotoa pē ha ʻilo ki he ngaahi moʻoniʻi meʻa, mo e ngaahi mamahi mo e ngaahi ngaohikovia kotoa pē kuo fai kiate kinautolu ʻe he kakai ʻo e Siteiti ko ʻení;"
                },
                {
                    "number": 2,
                    "text": "Kae ʻumaʻā foki mo e koloa kotoa mo e mahuʻinga ʻo e ngaahi maumau kuo hoko kiate kinautolú, ʻa e ngaahi fakaongoongokoviʻi ʻo e angá mo e maumau ki he sinó, kae ʻumaʻā foki mo e kelekelé mo e ngaahi ʻapí;"
                },
                {
                    "number": 3,
                    "text": "Pea mo e ngaahi hingoa kotoa pē foki ʻo e kakai kuo kau ʻi honau ngaahi ngaohikovia, ʻo fakatatau mo e meʻa ʻoku nau lava ke maʻu mo ʻiloʻí."
                },
                {
                    "number": 4,
                    "text": "Pea mahalo ʻe lava ʻapē ke fili ha kōmiti ke fekumi ki he ngaahi meʻa ko ʻení, pea ke hiki ha ngaahi fakamatala mo ha ngaahi tohi fakamoʻoni; pea tānaki foki ʻa e ngaahi tohi lauʻikovi ʻa ia ʻoku mafola holó;"
                },
                {
                    "number": 5,
                    "text": "Pea mo e meʻa kotoa pē ʻoku ʻi he ngaahi tohi makasiní, pea ʻi he ngaahi tohi enisaikolopītiá, pea mo e ngaahi tohi hisitōlia lauʻikovi kotoa pē ʻa ia kuo pulusí, pea ʻoku lolotonga faʻú, pea ko e fai ʻe hai, pea fakahā ʻa hono kotoa ʻo e hokohoko ʻo e pauʻu fakatēvoló mo e ngaahi pauʻu fakaehaua mo e anga-fakapō kuo fai ki he kakai ní—"
                },
                {
                    "number": 6,
                    "text": "Koeʻuhí ke ʻoua naʻa ngata ʻi heʻetau pulusi ki he māmani kotoa pē, ka ke tau fakahā ia ki he kau taki fakapuleʻangá ʻi hono anga-fakapoʻuli mo fakatēvolo kakató, ko e feinga fakaʻosi ʻa ia kuo fekau kiate kitautolu ʻe heʻetau Tamai Fakahēvaní, ʻi he teʻeki ai ke tau lava ʻo ʻekeʻi kotoa mo kakato ʻa e talaʻofa ʻa ia ʻe ueʻi ai ia ke ne hāʻele mai mei hono fufūʻangá; pea ke tuku foki ʻa e puleʻanga kotoa taʻe ʻi ai ha ʻuhinga ke tuli tonuhia ai ki muʻa peá ne toki lava ke ʻoatu ʻa e mālohi ʻo hono toʻukupu māfimafí."
                },
                {
                    "number": 7,
                    "text": "Ko ha fatongia mamafa ia ʻa ia ʻoku tau moʻua ai ki he ʻOtuá, ki he kau ʻāngeló, ʻa ia ʻe ʻomi ʻa kitautolu ke tau tutuʻu fakataha, pea kiate kitautolu foki, ki hotau ngaahi uaifí, mo e fānaú, ʻa ia kuo ngaohi ke nau punou hifo ʻi he mamahi, loto-mamahi, mo e loto-moʻua, ʻi he lalo nima malaʻia taha ʻo e fakapō, pule fītaʻa, mo e fakamālohi, ʻa ia naʻe tokoniʻi mo fakaʻaiʻai mo poupouʻi hake ʻe he ivi ʻo e laumālie ko ia ʻa ia kuo mālohi pehē fau ʻene fakamaʻu ʻa e ngaahi tui ʻa e ngaahi tamaí, ʻa ia kuo tukufakaholo mai kiate kinautolu ʻa e ngaahi loi, ki he loto ʻo e fānaú, pea fakafonu ʻa e māmaní ʻaki ʻa e moveuveu, pea kuo tupulaki ʻo mālohi maʻu ai pē, pea kuo hoko ʻeni ko e tupuʻanga ʻo e kovi kotoa pē, pea ʻoku toʻe ʻa e māmaní kotoa ʻi he mamafa ʻo ʻene fai angahalá."
                },
                {
                    "number": 8,
                    "text": "Ko ha haʻamonga ukamea ia, ko ha haʻi mālohi ia; ko e ngaahi haʻi nima, mo e ngaahi sēini, mo e ngaahi meʻa fakapōpula, mo e ngaahi sēini haʻi tofu pē ia ʻo helí."
                },
                {
                    "number": 9,
                    "text": "Ko ia ko e fatongia mamafa ia ʻa ia ʻoku tau moʻua ai, ʻo ʻikai ngata pē ki hotau ngaahi uaifi ʻotautolú mo ʻetau fānaú pē, ka ki he kau fefine kuo mate honau ngaahi husepānití pea mo e tamai maté, ʻa ia kuo fakapoongi ʻa honau ngaahi husepānití mo e ngaahi tamaí lolotonga ʻenau moʻulaloa ki hono nima ukameá;"
                },
                {
                    "number": 10,
                    "text": "ʻA ia ko e ngaahi ngāue fakapoʻuli mo fakaʻuli ʻoku feʻunga ke ueʻi hake ʻa heli tofu pē ke teketekelili, mo puputuʻu pea manavahē, pea ke tetetete mo tuʻutuʻukina ʻa e nima ʻo e tēvoló."
                },
                {
                    "number": 11,
                    "text": "Pea ko e tahá foki ko ha fatongia mamafa ia ʻa ia ʻoku tau moʻua ai ki he toʻu tangata tupu hake kotoa pē, pea ki he kakai loto-maʻa kotoa pē—"
                },
                {
                    "number": 12,
                    "text": "He ʻoku ʻi ai ʻa e tokolahi ʻoku kei ʻi he māmaní ʻi he ngaahi siasi, mo e ngaahi faʻahi, mo e ngaahi lotu kotoa pē, ʻa ia kuo fakakuihi ʻe he kākā olopoto ʻo e tangatá, ʻa ia ʻoku nau toka tataʻo ai ke kākaaʻi, pea ʻoku kei taʻofi ʻa kinautolu mei he moʻoní koeʻuhí he ʻoku ʻikai pē te nau ʻilo ʻa e feituʻu ke ʻiloʻi ai iá—"
                },
                {
                    "number": 13,
                    "text": "Ko ia, ke tau fakamoleki mo fakaʻosi ʻetau moʻuí ʻi hono ʻomi ki he māmá ʻa e ngaahi meʻa fufū kotoa pē ʻo e fakapoʻulí, ʻi he feituʻu ʻoku tau ʻilo ai iá; pea ʻoku fakahā moʻoni ia mei he langí—"
                },
                {
                    "number": 14,
                    "text": "Ko ia ʻoku totonu ke tokanga fakamātoato ʻaupito ki he ngaahi meʻá ni."
                },
                {
                    "number": 15,
                    "text": "Tuku ke ʻoua naʻa lau ia ʻe ha tangata ko ha ngaahi meʻa iiki, he ʻoku lahi ʻa e ngaahi meʻa ʻoku teʻeki ai ke hokó, ʻa ia ʻoku kau ki he kāingalotú, ʻa ia ʻe makatuʻunga ʻene hokó ʻi he ngaahi meʻá ni."
                },
                {
                    "number": 16,
                    "text": "ʻOku mou ʻilo, ʻe kāinga, ʻoku ʻaonga lahi ki he vaka lahi ha kiʻi fohe ʻuli siʻisiʻi ʻi he lolotonga ʻa e matangí, ʻo ka tauhi ʻa e vaká ke fengāueʻaki lelei mo e matangí pea mo e ngaahi peaú."
                },
                {
                    "number": 17,
                    "text": "Ko ia, siʻi kāinga ʻofeina, ke tau fai ʻi he loto-fiefia ʻa e ngaahi meʻa kotoa pē ʻoku tau maʻu ʻa e mālohi ke faí; pea te tau toki lava ʻo tuʻu maʻu ʻi he loto-fakapapau, ke mamata ki he fakamoʻui ʻa e ʻOtuá, pea ke fakahā mai ʻa hono toʻukupú."
                }
            ]
        },
        "/study/scriptures/dc-testament/dc/124": {
            "uri": "/study/scriptures/dc-testament/dc/124",
            "title": "Tokāteline mo e Ngaahi Fuakava 124",
            "data_type": "chapter",
            "chapter_name": "Vahe 124",
            "chapter_summary": [
                "1–14, ʻOku fekau kia Siosefa Sāmita ke ne fai ha fanongonongo molumalu ʻo kau ki he ongoongoleleí ki he palesiteni ʻo e ʻIunaiteti Siteití, ko e kau kōvana, mo e kau pule ʻo e ngaahi puleʻanga kotoa pē; 15–21, ʻOku tāpuekina ʻa Hailame Sāmita, Tēvita W. Pāteni, Siosefa Sāmita, ko e Lahí, mo e niʻihi kehe ʻi he kakai moʻui mo e kau pekia koeʻuhi ko ʻenau angatonú mo e angamaʻá; 22–28, ʻOku fekau ki he Kāingalotú ke nau langa ha fale ke talitali ki ai ʻa e kau solá mo ha temipale ʻi Nāvū; 29–36, ʻE fai ʻa e ngaahi papitaiso ki he kau pekiá ʻi he ngaahi temipalé; 37–44, ʻOku langa maʻu pē ʻe he kakai ʻo e ʻEikí ʻa e ngaahi temipale ke fakahoko ai ʻa e ngaahi ouau toputapú; 45–55, ʻOku fakaʻatā ʻa e Kāingalotú mei hono langa ʻo e temipale ʻi he Vahefonua Siakisoní koeʻuhi ko e ngaahi fakamamahi ʻa honau ngaahi filí; 56–83, Ko e ngaahi fakahinohino ʻoku fai mai ki hono langa ʻo e Fale Nāvuú; 84–96, ʻOku ui ʻa Hailame Sāmita ko ha pēteliake, pea ke ne maʻu ʻa e ngaahi kií, ʻo fetongi ʻa ʻŌliva Kautele; 97–122, ʻOku faleʻi ʻa Uiliami Lao mo ha niʻihi kehe ʻo kau ki heʻenau ngaahi ngāué; 123–145, ʻOku fakahā ʻa e kau ʻōfisa māʻolunga mo fakalotofonuá, fakataha mo honau ngaahi fatongiá mo e ngaahi kōlomu ʻoku nau kau ki aí."
            ],
            "verses": [
                {
                    "number": 1,
                    "text": "Ko e moʻoni, ʻoku folofola peheni ʻe he ʻEikí kiate koe, ʻa ʻeku tamaioʻeiki ko Siosefa Sāmitá, ʻoku ou leleiʻia lahi ʻi hoʻo foakí mo e ngaahi fakamoʻoni ʻa ia kuó ke faí; he ko hono ʻuhinga ʻeni kuó u hiki hake ai koé, koeʻuhí ke u fakahā atu ʻa hoku potó ʻi he ngaahi meʻa vaivai ʻo e māmaní."
                },
                {
                    "number": 2,
                    "text": "ʻOku lelei ʻi hoku ʻaó ʻa hoʻo ngaahi lotú; pea ʻi he tali ki aí ʻoku ou pehē kiate koe, ʻoku uí ni leva koe ke fai ha fanongonongo molumalu ʻo ʻeku ongoongoleleí, pea mo e siteiki ko ʻeni ʻa ia kuó u fokotuʻu ke hoko ko e makatuliki ʻo Saioné, ʻa ia ʻe fakangingila lelei ʻaki ʻa e masani ʻoku tatau mo ha palasi."
                },
                {
                    "number": 3,
                    "text": "ʻE fai ʻa e fanongonongó ni ki he ngaahi tuʻi kotoa pē ʻo e māmaní, ki he ngaahi tuliki ʻe fā ʻo iá, ki he ʻeiki palesiteni toki filí, mo e kau kōvana loto-māʻolunga ʻo e puleʻanga ʻokú ke nofo aí, pea ki he ngaahi puleʻanga kotoa pē ʻo e māmaní ʻoku movetevete holó."
                },
                {
                    "number": 4,
                    "text": "Tuku ke faʻu ia ʻi he laumālie ʻo e angamalū pea ʻi he mālohi ʻo e Laumālie Māʻoniʻoní, ʻa ia ʻe ʻiate koe ʻi he taimi ʻe faʻu ai iá;"
                },
                {
                    "number": 5,
                    "text": "He ʻe tuku kiate koe ʻi he Laumālie Māʻoniʻoní ke ʻiloʻi ʻa hoku loto ʻo kau ki he ngaahi tuʻi mo e kau pule ko iá, ʻio ʻa e meʻa ʻe hoko kiate kinautolu ʻi ha taimi ʻi he kahaʻú."
                },
                {
                    "number": 6,
                    "text": "He vakai, ʻoku ʻamanaki ke u ui kiate kinautolu ke tokanga ki he maama mo e nāunau ʻo Saioné, he kuo hokosia ʻa e taimi naʻe kotofa ke ʻofeina ai iá."
                },
                {
                    "number": 7,
                    "text": "Ko ia, ke mou ui kiate kinautolu ʻi he fanongonongo leʻo-lahi, pea mo hoʻomou fakamoʻoní, ʻo ʻikai manavahē kiate kinautolu, he ʻoku nau hangē ko e mohuku, pea ko honau nāunaú kotoa ʻoku hangē ko hono matalá ʻa ia ʻoku vave ʻene ngangana, koeʻuhí ke ʻoua naʻa tuku foki ʻa kinautolu taʻe ʻi ai ha ʻuhinga tuʻunga ke nau tuli tonuhia ai—"
                },
                {
                    "number": 8,
                    "text": "Pea koeʻuhí ke u ʻaʻahi kiate kinautolu ʻi he ʻaho ʻo e tauteá, ʻa ia te u toʻo atu ʻa e ʻufiʻufi ʻo hoku fofongá, ke vaheʻi ʻa e ʻinasi ʻo e tangata fakamālohí ʻi he lotolotonga ʻo e kau mālualoí, ʻa ia ʻoku ʻi ai ʻa e fengaiʻitaki ʻo e nifó, ʻo kapau ʻe ʻikai te nau tali ʻa ʻeku kau tamaioʻeikí mo ʻeku fakamoʻoni ʻa ia kuó u fakahā kiate kinautolú."
                },
                {
                    "number": 9,
                    "text": "Pea ko e tahá, te u ʻaʻahi mo fakamolū ʻa honau lotó, ʻa honau tokolahi koeʻuhi ke mou lelei ai, koeʻuhí ke ʻofeina kimoutolu ʻi honau ʻaó, koeʻuhí ke nau haʻu ki he maama ʻo e moʻoní, pea mo e kau Senitailé ki hono hakeakiʻi pe ko hono hiki hake ʻo Saioné."
                },
                {
                    "number": 10,
                    "text": "He ʻoku vave mai ʻa e ʻaho ʻo ʻeku ʻaʻahí, ʻi ha houa ʻoku ʻikai te mou ʻamanaki ki ai; pea ʻe ʻi fē ʻa e maluʻanga ʻo hoku kakaí, pea mo e hūfanga maʻanautolu ʻe toe ʻiate kinautolú?"
                },
                {
                    "number": 11,
                    "text": "ʻĀ hake, ʻe ngaahi tuʻi ʻo e māmaní! Mou haʻu ē, mou haʻu ē, mo hoʻomou koulá pea mo hoʻomou silivá, ke tokoni ki hoku kakaí, ki he fale ʻo e ngaahi ʻofefine ʻo Saioné."
                },
                {
                    "number": 12,
                    "text": "Pea ko e tahá, ko e moʻoni ʻoku ou pehē kiate koe, tuku ke tokoni ʻa ʻeku tamaioʻeiki ko Lōpeti P. Tomasoní kiate koe ʻi hono faʻu ʻo e tohi fanongonongo ko ʻení, he ʻoku ou leleiʻia lahi ʻiate ia, pea ʻi heʻene ʻiate koé;"
                },
                {
                    "number": 13,
                    "text": "Ko ia, tuku ke ne tokanga ki hoʻo akonakí, pea te u tāpuakiʻi ia ʻaki ha ngaahi tāpuaki liunga lahi; tuku ke ne faivelenga mo angatonu ʻi he ngaahi meʻa kotoa pe ʻo fai atu ai pē mei heni, pea te ne lahi ʻi hoku ʻaó;"
                },
                {
                    "number": 14,
                    "text": "Kae tuku ke ne manatu te u ʻekeʻi ʻa hono lakanga tauhí mei hono nimá."
                },
                {
                    "number": 15,
                    "text": "Pea ko e tahá, ko e moʻoni ʻoku ou pehē kiate koe, ʻoku monūʻia ʻa ʻeku tamaioʻeiki ko Hailame Sāmitá; he ko au, ko e ʻEikí, ʻoku ou ʻofa ʻiate ia koeʻuhi ko e angatonu ʻo hono lotó pea koeʻuhí ʻokú ne ʻofa ʻi he meʻa ʻoku totonu ʻi hoku ʻaó, ʻoku folofola ʻe he ʻEikí."
                },
                {
                    "number": 16,
                    "text": "Ko e tahá, tuku ke tokoni kiate koe ʻa ʻeku tamaioʻeiki ko Sione C. Pēnetí ʻi hoʻo ngāue ʻi hono ʻoatu ʻo ʻeku leá ki he ngaahi tuʻí mo e kakai ʻo e māmaní, pea poupou kiate koe, ʻio ʻa koe ko ʻeku tamaioʻeiki ko Siosefa Sāmitá, ʻi he houa ʻo e faingataʻaʻiá; pea ʻe ʻikai ke tō noa ʻa ʻene totongí ʻo kapau te ne tali ʻa e akonakí."
                },
                {
                    "number": 17,
                    "text": "Pea te ne lahi koeʻuhi ko ʻene ʻofá, he ʻe ʻaʻaku ia ʻo kapau te ne fai ʻeni, ʻoku folofola ʻe he ʻEikí. Kuó u mamata ki he ngāue kuó ne faí, ʻa ia ʻoku ou tali ʻo kapau te ne hoko atu ai pē, pea te u fakakalauni ia ʻaki ʻa e ngaahi tāpuaki mo e nāunau lahi."
                },
                {
                    "number": 18,
                    "text": "Pea ko e tahá, ʻoku ou pehē kiate koe ko hoku lotó ke fai atu ʻe heʻeku tamaioʻeiki ko Laimani Uaití ʻi he malanga maʻa Saione ʻi he laumālie ʻo e angamalū, ʻo fakamoʻoniʻi au ʻi he ʻao ʻo e māmaní; pea te u fua hake ia ʻo hangē ʻi he kapakau ʻo e fanga ʻīkale; pea te ne fakatupu ʻa e nāunau mo e lāngilangi kiate ia pea ki hoku hingoá."
                },
                {
                    "number": 19,
                    "text": "Koeʻuhí ʻo ka ne ka fakaʻosi ʻa ʻene ngāué te u lava ke maʻu hake ia kiate au, ʻo hangē ko ʻeku fai ki heʻeku tamaioʻeiki ko Tēvita Pātení, ʻa ia ʻokú ne ʻiate au ʻi he taimí ni, kae ʻumaʻā foki ʻeku tamaioʻeiki ko ʻEtuate Pātilisí, kae ʻumaʻā foki mo ʻeku tamaioʻeiki toulekeleka ko Siosefa Sāmita, ko e Lahí, ʻa ia ʻokú ne nofo fakataha mo ʻĒpalahame ʻi hono nima toʻomataʻú, pea ʻokú ne monūʻia mo māʻoniʻoni, he ʻoku ʻaʻaku ia."
                },
                {
                    "number": 20,
                    "text": "Pea ko e tahá, ko e moʻoni ʻoku ou pehē kiate koe, ʻoku ʻikai ha kākā ʻi heʻeku tamaioʻeiki ko Siaosi Milá; ʻoku lava ke falala kiate ia koeʻuhi ko e angatonu ʻo hono lotó; pea koeʻuhi ko e ʻofa ʻoku ʻiate ia ki hoku fakamoʻoniʻí, ko au, ko e ʻEikí, ʻoku ou ʻofa ʻiate ia."
                },
                {
                    "number": 21,
                    "text": "Ko ia ʻoku ou pehē kiate koe, ʻoku ou fakamaʻu ki hono ʻulú ʻa e lakanga ʻo e pīsopé, ʻo hangē ko ʻeku tamaioʻeiki ko ʻEtuate Pātilisí, koeʻuhí ke ne tali ʻa e ngaahi meʻa kuo fakatapui ʻo hoku falé, koeʻuhí ke ne foaki ʻa e ngaahi tāpuaki ki he ʻulu ʻo e kau masiva ʻo hoku kakaí, ʻoku folofola ʻe he ʻEikí. Tuku ke ʻoua naʻa fehiʻa ha tangata ki heʻeku tamaioʻeiki ko Siaosí, he te ne fakalāngilangiʻi au."
                },
                {
                    "number": 22,
                    "text": "Tuku ke hanga ʻe heʻeku tamaioʻeiki ko Siaosí, mo ʻeku tamaioʻeiki ko Laimaní, mo ʻeku tamaioʻeiki ko Sione Sinaitá, pea mo ha niʻihi kehe, ʻo langa ha fale ki hoku hingoá, ʻo hangē ko ia ʻe fakahā kiate kinautolu ʻe heʻeku tamaioʻeiki ko Siosefá, ʻi he potu ʻa ia te ne fakahā foki kiate kinautolú."
                },
                {
                    "number": 23,
                    "text": "Pea ʻe hoko ia ko ha fale ke nofo totongi ai, ko ha fale ʻe lava ke haʻu ki ai ʻa e kau sola mei he mamaʻó ʻo nofo ai; ko ia tuku ke hoko ia ko ha fale lelei, ʻo feʻunga ʻi he meʻa kotoa pē ke tali, koeʻuhí ke ʻiloʻi ʻe he tangata fononga ongosiá ʻa e moʻui leleí mo e malú lolotonga ʻene fakalaulauloto ki he folofola ʻa e ʻEikí; pea mo e makatuliki kuó u fili moʻo Saioné."
                },
                {
                    "number": 24,
                    "text": "ʻE hoko ʻa e falé ni ko ha fale fakatupu moʻui lelei ʻo kapau ʻe langa ia ki hoku hingoá, pea kapau ʻe ʻikai tuku ʻe he pule ʻe fili ki aí ke hū mai ki ai ha meʻa ʻuli. ʻE toputapu ia, pe ʻe ʻikai ʻafio ʻi ai ʻa e ʻEiki ko homou ʻOtuá."
                },
                {
                    "number": 25,
                    "text": "Pea ko e tahá, ko e moʻoni ʻoku ou pehē kiate kimoutolu, tuku ke haʻu ʻa ʻeku kau māʻoniʻoni kotoa pē mei he mamaʻó."
                },
                {
                    "number": 26,
                    "text": "Pea ke mou fekau atu ʻa e kau talafekau veʻe vave, ʻio, ko e kau talafekau kuo fili, pea tala ange kiate kinautolu: Mou haʻu, mo hoʻomou koula kotoa pē, mo hoʻomou silivá, mo hoʻomou ngaahi maka mahuʻingá, pea mo hoʻomou ngaahi koloa motuʻa mahuʻinga kotoa pē; pea fakataha mo kinautolu kotoa pē ʻoku maʻu ʻa e ʻilo ki he ngaahi koloa motuʻa mahuʻinga ʻa ia ʻe fie haʻú, ʻe lelei ke nau haʻu, ʻo ʻomi ʻa e ʻakau ko e pōkesí, mo e ʻakau ko e feá, pea mo e ʻakau ko e painí, fakataha mo e ngaahi ʻakau mahuʻinga kotoa pē ʻo e māmaní;"
                },
                {
                    "number": 27,
                    "text": "Pea mo e ukameá, mo e kopá, pea mo e palasá, pea mo e singikí, pea mo hoʻomou ngaahi meʻa mahuʻinga kotoa pē ʻo e māmaní; pea langa ha fale ki hoku hingoá, ke ʻafio ai ʻa e Fungani Māʻolungá."
                },
                {
                    "number": 28,
                    "text": "He ʻoku ʻikai ke ʻiloa ha potu ʻi he māmaní ke ne haʻu ki ai ʻo toe fakafoki mai kiate kimoutolu ʻa e meʻa naʻe molé, pe ko e meʻa ʻa ia kuó ne ʻavé, ʻa ia ko hono kakato ʻo e lakanga fakataulaʻeikí."
                },
                {
                    "number": 29,
                    "text": "He ʻoku ʻikai ha faiʻanga papitaiso ʻi he funga ʻo e māmaní, ke lava ʻo papitaiso ai ʻa kinautolu ko ʻeku kau māʻoniʻoní maʻanautolu kuo pekiá—"
                },
                {
                    "number": 30,
                    "text": "He ʻoku kau ʻa e ouaú ni ki hoku falé, pea ʻoku ʻikai lava ke u tali lelei ia ʻe au, kae ngata pē ʻi he ngaahi ʻaho ʻo hoʻomou masivá, ʻa ia ʻoku ʻikai te mou lava ai ʻo langa ha fale kiate aú."
                },
                {
                    "number": 31,
                    "text": "Ka ʻoku ou fekau kiate kimoutolu, ʻa kimoutolu kotoa pē, ʻa ʻeku kau māʻoniʻoní, ke langa ha fale kiate au; pea ʻoku ou tuku kiate kimoutolu ha taimi feʻunga ke langa ai ha fale kiate au; pea lolotonga ʻa e taimi ko iá ʻe lelei ʻa hoʻomou ngaahi papitaisó kiate au."
                },
                {
                    "number": 32,
                    "text": "Kae vakai, ʻo ka ʻosi ʻa e taimi ko ʻeni kuo tuʻutuʻuní, ʻe ʻikai lelei kiate au ʻa hoʻomou ngaahi papitaiso maʻa homou kau pekiá; pea kapau ʻe ʻikai te mou fai ʻa e ngaahi meʻá ni ʻi he ʻosi ʻa e taimi kuo tuʻutuʻuní ʻe liʻaki ʻa kimoutolu ko e siasi, fakataha mo homou kau pekiá, ʻoku folofola ʻe he ʻEiki ko homou ʻOtuá."
                },
                {
                    "number": 33,
                    "text": "He ko e moʻoni ʻoku ou pehē kiate kimoutolu, ʻo ka hili hoʻomou maʻu ha taimi feʻunga ke langa ai ha fale kiate aú, ʻa ia ʻoku fai ʻi ai ʻa e ouau ʻo e papitaiso maʻá e pekiá, pea naʻe fokotuʻu ia ki ai talu mei muʻa ʻi he teʻeki ʻai ʻa e tuʻunga ʻo e māmani, ʻe ʻikai lava ke lelei kiate au ʻa hoʻomou ngaahi papitaiso maʻa homou kau pekiá;"
                },
                {
                    "number": 34,
                    "text": "He kuo tuʻutuʻuni ke ʻi ai ʻa e ngaahi kī ʻo e lakanga fakataulaʻeiki māʻoniʻoní, koeʻuhí ke mou maʻu ʻa e lāngilangi mo e nāunau."
                },
                {
                    "number": 35,
                    "text": "Pea ʻo ka hili ʻa e taimi ko iá, ko hoʻomou ngaahi papitaiso maʻá e pekiá, ʻe kinautolu ʻoku nofo movetevete holó, ʻe ʻikai lelei ia kiate au, ʻoku folofola ʻe he ʻEikí."
                },
                {
                    "number": 36,
                    "text": "He kuo tuʻutuʻuni ko Saione, pea ʻi hono ngaahi siteikí, pea ʻi Selūsalema, ʻa e ngaahi potu ko ia kuó u tuʻutuʻuni ke hoko ko e hūfangaʻangá, ʻe hoko ia ko e ngaahi potu ki hoʻomou ngaahi papitaiso maʻa homou kau pekiá."
                },
                {
                    "number": 37,
                    "text": "Pea ko e tahá, ko e moʻoni ʻoku ou pehē kiate kimoutolu, ʻe lelei fēfē kiate au ʻa hoʻomou ngaahi fufulú, tuku kehe pē ʻo kapau te mou fai ia ʻi ha fale ʻa ia kuo mou langa ki hoku hingoá?"
                },
                {
                    "number": 38,
                    "text": "He ko hono ʻuhinga ʻeni naʻá ku fekau ai kia Mōsese ke ne langa ha tāpanekalé, koeʻuhí ke nau ʻave holo ia mo kinautolu ʻi he feituʻu maomaonganoá, pea langa ha fale ʻi he fonua ʻo e talaʻofá, koeʻuhí ke lava ʻo fakahā ʻa e ngaahi ouau ko ia ʻa ia naʻe fufuuʻi talu mei muʻa ʻi he teʻeki ai ke ʻi ai ʻa e māmaní."
                },
                {
                    "number": 39,
                    "text": "Ko ia, ko e moʻoni ʻoku ou pehē kiate kimoutolu, ko hoʻomou ngaahi paní, mo hoʻomou ngaahi fufulú, mo hoʻomou ngaahi papitaiso maʻá e pekiá, pea mo hoʻomou ngaahi fakataha molumalú, pea mo hoʻomou ngaahi fakamanatu ki hoʻomou ngaahi feilaulau ʻoku fai ʻe he ngaahi foha ʻo Līvaí, pea ki hoʻomou ngaahi maʻu fakahā ʻi homou ngaahi potu toputapu tahá ʻa ia ʻoku mou maʻu ai ʻa e ngaahi fetuʻutaki, pea mo hoʻomou ngaahi tuʻutuʻuní mo e ngaahi fakamāú, ki hono kamataʻanga ʻo e ngaahi fakahā mo e fokotuʻu ʻo Saioné, pea ki he nāunau, lāngilangi, mo hono fakakoloaʻia ʻo hono kakai kotoa, kuo tuʻutuʻuni ia ʻaki ʻa e ouau ʻo hoku fale tapú, ʻa ia ʻoku fekau maʻu ai pē ki hoku kakaí ke nau langa ki hoku hingoa toputapú."
                },
                {
                    "number": 40,
                    "text": "Pea ko e moʻoni ʻoku ou pehē kiate kimoutolu, tuku ke langa ʻa e falé ni ki hoku hingoá, koeʻuhí ke u lava ʻo fakahā ʻi ai ʻa ʻeku ngaahi ouaú ki hoku kakaí;"
                },
                {
                    "number": 41,
                    "text": "He ʻoku ou loto ke fakahā ki hoku siasí ʻa e ngaahi meʻa ʻa ia kuo fufuuʻi talu mei muʻa ʻi he teʻeki ʻai ʻa e tuʻunga ʻo e māmaní, ʻa e ngaahi meʻa ʻoku kau ki he kuonga ʻo e kakato ʻo e ngaahi kuongá."
                },
                {
                    "number": 42,
                    "text": "Pea te u fakahā ki heʻeku tamaioʻeiki ko Siosefá ʻa e ngaahi meʻa kotoa pē ʻoku kau ki he fale ní, pea mo hono lakanga fakataulaʻeiki ʻo iá, pea mo e potu ʻe langa ai iá."
                },
                {
                    "number": 43,
                    "text": "Pea ke mou langa ia ʻi he potu kuo mou fakakaukau ke langa ai iá, he ko e potu ia ʻa ia kuó u fili ke mou langa ai iá."
                },
                {
                    "number": 44,
                    "text": "Kapau te mou ngāue ʻaki homou tūkuingatá, te u fakatapui ʻa e potu ko iá ke ngaohi ia ke toputapu."
                },
                {
                    "number": 45,
                    "text": "Pea kapau ʻe tokanga ʻa hoku kakaí ki hoku leʻó, pea ki he leʻo ʻo ʻeku kau tamaioʻeiki ʻa ia kuó u fili ke tataki ʻa hoku kakaí, vakai, ko e moʻoni ʻoku ou pehē kiate kimoutolu, ʻe ʻikai ueʻi ʻa kinautolu mei honau tuʻuʻangá."
                },
                {
                    "number": 46,
                    "text": "Ka ʻo kapau ʻe ʻikai te nau tokanga ki hoku leʻó, pe ki he leʻo ʻo e kau tangata ko ʻeni ʻa ia kuó u filí, ʻe ʻikai ke tāpuakiʻi ʻa kinautolu, koeʻuhí he ʻoku nau ʻuliʻi ʻa hoku ngaahi konga kelekele toputapú, pea mo ʻeku ngaahi ouau toputapú, mo e ngaahi tohi fakangofuá, pea mo ʻeku ngaahi lea toputapu ʻa ia ʻoku ou ʻoatu kiate kinautolú."
                },
                {
                    "number": 47,
                    "text": "Pea ʻe hoko ʻo pehē, kapau te mou langa ha fale ki hoku hingoá, pea ʻikai fai ʻa e ngaahi meʻa ʻoku ou leaʻakí, ʻe ʻikai te u fakahoko ʻa e fuakava ʻoku ou fai kiate kimoutolú, pe fakahoko ʻa e ngaahi talaʻofa ʻoku mou ʻamanaki mei hoku nimá, ʻoku folofola ʻe he ʻEikí."
                },
                {
                    "number": 48,
                    "text": "He ʻoku ʻikai ke ʻomi ha ngaahi tāpuaki, ka ʻi hoʻomou ngaahi ngāue ʻamoutolu pē, ʻoku mou ʻomi ai ʻa e ngaahi fakamalaʻia, mo e tuputāmaki, mo e houhau, pea mo e ngaahi tautea ki homou ʻulu ʻomoutolú, ko e tupu mei hoʻomou ngaahi fai fakavalevalé, mo hoʻomou ngaahi meʻa fakalielia kotoa pē, ʻa ia ʻoku mou fai ʻi hoku ʻaó, ʻoku folofola ʻe he ʻEikí."
                },
                {
                    "number": 49,
                    "text": "Ko e moʻoni, ko e moʻoni, ʻoku ou pehē kiate kimoutolu, ʻo kau ka fai ha fekau ki ha niʻihi ʻo e ngaahi foha ʻo e tangatá ke fai ha ngāue ʻi hoku hingoá, pea ʻoku ʻalu ʻa e ngaahi foha ko ia ʻo e tangatá ʻaki honau tūkuingata pea mo e meʻa kotoa pē ʻoku nau maʻú ke fai ʻa e ngāue ko iá, ʻo ʻikai te nau tuku ʻenau faivelengá, pea ka ʻoho mai ʻa honau ngaahi filí kiate kinautolu ʻo taʻofi ʻa kinautolu mei heʻenau fai ʻa e ngāue ko iá, vakai, ʻoku taau mo au ke ʻoua naʻá ku toe ʻekeʻi ʻa e ngāue ko iá mei he nima ʻo e ngaahi foha ko ia ʻo e tangatá, ka ke tali ʻa ʻenau ngaahi feilaulaú."
                },
                {
                    "number": 50,
                    "text": "Pea ko e fai angahala mo hono maumauʻi ʻo ʻeku ngaahi fono mo e ngaahi fekau toputapú, te u totongi ia ki he ʻulu ʻo kinautolu naʻe taʻofi ʻeku ngāué, ʻo aʻu ki hono tolu mo hono fā ʻo e toʻu tangatá, pe ko e hā pē hano fuoloa ʻo e kei fai atu ʻenau taʻe-fakatomalá, mo ʻenau fehiʻa kiate aú, ʻoku folofola ʻe he ʻEiki ko e ʻOtuá."
                },
                {
                    "number": 51,
                    "text": "Ko ia, ko hono ʻuhinga ʻeni kuó u tali ai ʻa e ngaahi feilaulau ʻanautolu ʻa ia naʻá ku fekau ke nau langa hake ha kolo mo ha fale ki hoku hingoá, ʻi he vahefonua Siakisoní, ʻi Mīsulí, pea naʻe taʻofi ʻa kinautolu ʻe honau ngaahi filí, ʻoku folofola ʻe he ʻEiki ko homou ʻOtuá."
                },
                {
                    "number": 52,
                    "text": "Pea te u tali ʻaki ʻa e tautea, mo e tuputāmaki, mo e ʻita, mo e tangilāulau, mo e loto-mamahi, mo e fengaiʻitaki ʻo e nifo ki honau ʻulú, ʻo aʻu ki hono tolu mo hono fā ʻo e toʻu tangatá, pe ko e hā pē hano fuoloa ʻo e kei fai atu ʻi heʻenau taʻe-fakatomalá, mo ʻenau fehiʻa kiate aú, ʻoku folofola ʻe he ʻEiki ko homou ʻOtuá."
                },
                {
                    "number": 53,
                    "text": "Pea ʻoku ou fai ʻeni ko e sīpinga kiate kimoutolu, ke fakafiemālieʻi ʻa kimoutolu ʻo kau kiate kinautolu kotoa pē kuo fekauʻi ke fai ha ngāue pea kuo taʻofi ʻa kinautolu ʻe he nima ʻo honau ngaahi filí, pea ʻi he ngaohikoviá, ʻoku folofola ʻe he ʻEiki ko homou ʻOtuá."
                },
                {
                    "number": 54,
                    "text": "He ko au ko e ʻEiki ko homou ʻOtuá, pea te u fakamoʻui ʻa kinautolu kotoa pē ʻo homou kāingá ʻa ia kuo loto-maʻá, pea kuo tāmateʻi ʻa kinautolu ʻi he fonua ko Mīsulí, ʻoku folofola ʻe he ʻEikí."
                },
                {
                    "number": 55,
                    "text": "Pea ko e tahá, ko e moʻoni ʻoku ou pehē kiate kimoutolu, ʻoku ou toe fekau kiate kimoutolu ke langa ha fale ki hoku hingoá, ʻio ʻi he potú ni, koeʻuhí ke mou fakamoʻoniʻi ʻa kimoutolu kiate au ʻoku mou faivelenga ʻi he ngaahi meʻa kotoa pē ʻoku ou fekau kiate kimoutolú, koeʻuhí ke u tāpuakiʻi ʻa kimoutolu, pea fakakalauni ʻa kimoutolu ʻaki ʻa e lāngilangi, moʻui taʻe-faʻa-mate, mo e moʻui taʻengata."
                },
                {
                    "number": 56,
                    "text": "Pea ko ʻeni ʻoku ou pehē kiate kimoutolu, ʻo kau ki hoku fale nofo totongi ʻa ia kuó u fekau ke mou langa ke nofo totongi ai ʻa e kau mulí, tuku ke langa ia ki hoku hingoá, pea tuku ke ui ʻaki ia ʻa hoku hingoá, pea tuku ke maʻu ha nofoʻanga ʻe heʻeku tamaioʻeiki ko Siosefá mo hono falé ʻi ai, mei he toʻu tangata ki he toʻu tangata."
                },
                {
                    "number": 57,
                    "text": "He kuó u ʻai ʻa e pani ko ʻení ki hono ʻulú, koeʻuhí ke tuku foki hono tāpuakí ki he ʻulu ʻo hono hako ki mui ʻiate iá."
                },
                {
                    "number": 58,
                    "text": "Pea hangē ko ʻeku lea kia ʻĒpalahame ʻo kau ki he ngaahi faʻahinga ʻo e māmaní, ʻoku pehē ʻeku lea ki heʻeku tamaioʻeiki ko Siosefá: ʻE monūʻia ʻa e faʻahinga ʻo e māmaní ʻiate koe, pea ʻi ho hakó."
                },
                {
                    "number": 59,
                    "text": "Ko ia, tuku ke maʻu ha nofoʻanga ʻe heʻeku tamaioʻeiki ko Siosefá mo hono hako ki mui ʻiate iá ʻi he fale ko iá, mei he toʻu tangata ki he toʻu tangata, ʻo taʻengata pea taʻengata, ʻoku folofola ʻe he ʻEikí."
                },
                {
                    "number": 60,
                    "text": "Pea tuku ke ui ʻa e hingoa ʻo e fale ko iá ko e Fale Nāvuú; pea tuku ke hoko ia ko e nofoʻanga fiemālie ki he faʻahinga ʻo e tangatá, pea ko e mālōlōʻanga ki he tangata fononga ʻoku ongosiá, koeʻuhí ke ne fakalaulauloto ai ki he nāunau ʻo Saioné, pea mo e nāunau ʻo ʻení, ʻa ia ko hono makatulikí;"
                },
                {
                    "number": 61,
                    "text": "Koeʻuhí ke ne maʻu foki ʻa e akonaki meiate kinautolu kuó u fokotuʻu ke hoko ʻo hangē ko e ngaahi ʻakau ongoongoá, pea hangē ko e kau tangata leʻo ʻi hono ngaahi ʻaá."
                },
                {
                    "number": 62,
                    "text": "Vakai, ko e moʻoni, ʻoku ou pehē kiate kimoutolu, tuku ke hanga ʻe heʻeku tamaioʻeiki ko Siaosi Milá, pea mo ʻeku tamaioʻeiki ko Laimani Uaití, pea mo ʻeku tamaioʻeiki ko Sione Sinaitá, pea mo ʻeku tamaioʻeiki ko Pita Hāsí, ʻo fokotuʻutuʻu ʻa kinautolu, pea fili ha tokotaha ʻiate kinautolu ke hoko ko e palesiteni ki heʻenau kōlomú ko hono taumuʻá ke langa ʻa e fale ko iá."
                },
                {
                    "number": 63,
                    "text": "Pea ke nau faʻu ha konisitūtone, ʻa ia te nau lava ai ʻo tali ha ngaahi fakatau ʻinasi ki hono langa ʻo e fale ko iá."
                },
                {
                    "number": 64,
                    "text": "Pea ke ʻoua naʻa nau tali ha meʻa siʻi hifo ʻi he tola ʻe nimangofulú ki ha ʻinasi ʻe taha ʻo e fakatau ʻinasi ʻi he fale ko iá, pea ʻe ngofua ke nau tali ʻa e tola ʻe taha mano nima afe mei ha tangata ʻe taha ʻi hono fakatau ʻo e ngaahi ʻinasi ʻi he fale ko iá."
                },
                {
                    "number": 65,
                    "text": "Ka ʻe ʻikai ngofua ke nau tali ha meʻa lahi ange ʻi he tola ʻe taha mano nima afé ʻi hono fakatau ʻo e ngaahi tohi ʻinasi mei ha tangata ʻe tokotaha."
                },
                {
                    "number": 66,
                    "text": "Pea ʻe ʻikai ngofua ke nau tali ha meʻa siʻi hifo ʻi he tola ʻe nimangofulú ki ha ʻinasi mei ha tangata ʻe tokotaha ʻi he fale ko iá."
                },
                {
                    "number": 67,
                    "text": "Pea ʻe ʻikai ngofua ke nau tali ha tangata ke maʻu ʻinasi ʻi he fale ko ʻení, tuku kehe ʻo kapau te ne totongi ʻi hono ʻinasí ki honau nimá ʻi he taimi ʻokú ne maʻu ai ha ʻinasí;"
                },
                {
                    "number": 68,
                    "text": "Pea te ne maʻu ha ʻinasi ʻi he fale ko iá ʻo fakatatau ki hono lahi ʻo e ngaahi tohi fakatau ʻinasi ʻokú ne totongi ki honau nimá; ka ʻo kapau ʻe ʻikai te ne totongi ha meʻa ki honau nimá ʻe ʻikai te ne maʻu ha ʻinasi ʻi he fale ko iá."
                },
                {
                    "number": 69,
                    "text": "Pea kapau ʻe totongi ʻe ha tokotaha ha ngaahi tohi ʻinasi ki honau nimá, ko e totongi ia ki he maʻu ha ʻinasi ʻi he fale ko iá, maʻana pē, pea maʻa hono hakó ki mui ʻiate iá, mei he toʻu tangata ki he toʻu tangata, lolotonga ʻa e kei maʻu ʻe ia pe ko kinautolu ʻoku ʻea kiate iá ʻa e ʻinasi ko iá, pea ʻikai te nau fakatau atu, pe foaki atu ʻa e ngaahi tohi ʻinasí mei honau nimá ʻi honau loto tauʻatāina mo e faʻiteliha, ʻo kapau te mou fai hoku lotó, ʻoku folofola ʻe he ʻEiki ko homou ʻOtuá."
                },
                {
                    "number": 70,
                    "text": "Pea ko e tahá, ko e moʻoni ʻoku ou pehē kiate kimoutolu, kapau ʻe maʻu ʻe heʻeku tamaioʻeiki ko Siaosi Milá, pea mo ʻeku tamaioʻeiki ko Laimani Uaití, pea mo ʻeku tamaioʻeiki ko Sione Sinaitá, pea mo ʻeku tamaioʻeiki ko Pita Hāsí, ha ngaahi tohi ʻinasi ki honau nimá, ʻi he ngaahi paʻanga, pe ʻi he ngaahi koloa ʻa ia ʻoku nau maʻu ai ʻa e mahuʻinga moʻoni ʻo ha paʻanga, ʻoua naʻa nau ʻoatu hano konga ʻo e tohi ʻinasi ko iá ki ha toe meʻa kehe, tuku kehe pē ʻi he fale ko iá."
                },
                {
                    "number": 71,
                    "text": "Pea kapau te nau ʻoatu hano konga ʻo e ngaahi tohi ʻinasi ko iá ki ha toe meʻa kehe, tuku kehe pē ʻi he fale ko iá, ʻo taʻeloto ki ai ʻa e kau maʻu ʻinasí, pea ʻikai te nau totongi fakafoki liunga fā ki he tohi ʻinasi ʻa ia kuo nau ʻoatu ki ha toe meʻa kehé, tuku kehe ʻi he fale ko iá, te nau malaʻia, pea ʻe hiki ʻa kinautolu mei honau tuʻungá, ʻoku folofola ʻe he ʻEiki ko e ʻOtuá; he ko au, ko e ʻEikí, ko e ʻOtuá au pea ʻe ʻikai manukiʻi au ʻi ha taha ʻo e ngaahi meʻa ko ʻení."
                },
                {
                    "number": 72,
                    "text": "Ko e moʻoni ʻoku ou pehē kiate kimoutolu, tuku ke totongi ʻe heʻeku tamaioʻeiki ko Siosefá ha tohi ʻinasi ki honau nimá ke langa ʻa e fale ko iá, ʻo fakatatau ki he meʻa ʻoku hā ngalingali lelei kiate iá; ka ʻoku ʻikai lava ke totongi ʻe heʻeku tamaioʻeiki ko Siosefá ha tohi ʻinasi lahi hake ʻi he tola ʻe taha mano nima afe ʻi he fale ko iá, pe siʻi hifo ʻi he tola ʻe nimangofulú; pe ko ha toe tangata kehe pē, ʻoku folofola ʻe he ʻEikí."
                },
                {
                    "number": 73,
                    "text": "Pea ʻoku ʻi ai foki mo ha niʻihi kehe ʻa ia ʻoku fie ʻilo ki hoku loto ʻo kau kiate kinautolú, he kuo nau kole ia mei hoku nimá."
                },
                {
                    "number": 74,
                    "text": "Ko ia, ʻoku ou pehē kiate kimoutolu ʻo kau ki heʻeku tamaioʻeiki ko Viniseni Naití, kapau te ne fai hoku lotó, tuku ke ne totongi ha ʻinasi maʻana ʻi he fale ko iá, pea maʻa hono hako ki mui ʻiate iá, mei he toʻu tangata ki he toʻu tangata."
                },
                {
                    "number": 75,
                    "text": "Pea tuku ke ne hiki hake hono leʻó ʻo fuoloa pea leʻo-lahi, ʻi he lotolotonga ʻo e kakaí, ke taukapoʻi ʻa e totonu ʻa e masivá mo e faingataʻaʻiá; pea ʻoua naʻá ne taʻefai ia, pe tuku ke vaivai ʻa hono lotó; pea te u tali ʻa ʻene ngaahi feilaulaú, koeʻuhí ʻe ʻikai tatau ia kiate au mo e ngaahi feilaulau ʻa Keiní, he ʻe ʻaʻaku ia, ʻoku folofola ʻe he ʻEikí."
                },
                {
                    "number": 76,
                    "text": "Tuku ke fiefia ʻa hono fāmilí pea fakatafoki ʻa honau lotó mei he mamahí; he kuó u fili ia mo pani ia, pea ʻe fakalāngilangiʻi ia ʻi he lotolotonga ʻo hono falé, he te u fakamolemoleʻi ʻa ʻene ngaahi angahala kotoa pē, ʻoku folofola ʻe he ʻEikí. ʻĒmeni."
                },
                {
                    "number": 77,
                    "text": "Ko e moʻoni ʻoku ou pehē kiate kimoutolu, tuku ke fakatau ʻinasi ʻe heʻeku tamaioʻeiki ko Hailamé ʻi he fale ko iá ʻo fakatatau ki he meʻa ʻe hā ngali lelei kiate iá, maʻana pē pea mo hono hako ki mui ʻiate iá, mei he toʻu tangata ki he toʻu tangata."
                },
                {
                    "number": 78,
                    "text": "Tuku ke fakatau ʻinasi ʻe heʻeku tamaioʻeiki ko ʻAisake Kalani ʻi he fale ko iá; he ko au, ko e ʻEikí, ʻoku ou ʻofa ʻiate ia koeʻuhi ko e ngāue kuó ne faí, pea te u fakamolemoleʻi ʻa ʻene ngaahi angahala kotoa pē; ko ia, tuku ke manatuʻi ia ke maʻu ha ʻinasi ʻi he fale ko iá mei he toʻu tangata ki he toʻu tangata."
                },
                {
                    "number": 79,
                    "text": "Tuku ke fili ʻiate kimoutolu ʻa ʻeku tamaioʻeiki ko ʻAisake Kalani pea fakanofo ia ʻe heʻeku tamaioʻeiki ko Uiliami Mākisí pea tāpuakiʻi ia ʻe ia ke na ō mo ʻeku tamaioʻeiki ko Hailamé ke fai ʻa e ngāue ʻa ia ʻe vaheʻi kiate kinaua ʻe heʻeku tamaioʻeiki ko Siosefá, pea ʻe tāpuakiʻi ʻa kinaua ʻo lahi."
                },
                {
                    "number": 80,
                    "text": "Tuku ke totongi ʻe heʻeku tamaioʻeiki ko Uiliami Mākisí ha tohi ʻinasi ʻi he fale ko iá, ʻo fakatatau ki he meʻa ʻe hā ngali lelei kiate iá, maʻana pē pea mo hono hakó, mei he toʻu tangata ki he toʻu tangata."
                },
                {
                    "number": 81,
                    "text": "Tuku ke totongi ʻe heʻeku tamaioʻeiki ko Henelī G. Seautí ha tohi ʻinasi ʻi he fale ko iá, ʻo fakatatau mo e meʻa ʻe hā ngali lelei kiate iá, maʻana pē pea mo hono hako ki mui ʻiate iá, mei he toʻu tangata ki he toʻu tangata."
                },
                {
                    "number": 82,
                    "text": "Tuku ke totongi ʻe heʻeku tamaioʻeiki ko Uiliami Laó ha tohi ʻinasi ʻi he fale ko iá, maʻana pē pea mo hono hako ki mui ʻiate iá, mei he toʻu tangata ki he toʻu tangata."
                },
                {
                    "number": 83,
                    "text": "Kapau te ne fai ki hoku lotó tuku ke ʻoua naʻá ne ʻave ʻa hono fāmilí ki he ngaahi fonua fakahahaké, ʻio ki Ketilani; ka neongo iá, ko au, ko e ʻEikí, te u langa hake ʻa Ketilani, ka ko au, ko e ʻEikí, kuó u teuteu ha tautea ki hono kakai ʻo iá."
                },
                {
                    "number": 84,
                    "text": "Pea ko ʻeku tamaioʻeiki ko ʻAlamoni Papití, ʻoku ʻi ai ʻa e ngaahi meʻa lahi ʻa ia ʻoku ʻikai te u loko leleiʻia ai, vakai, kuó ne feinga ke ne fokotuʻu ʻene akonakí kae ʻikai ko e akonaki kuó u tuʻutuʻuní, ʻa ia ko e akonaki ʻa e Kau Palesiteni ʻo hoku Siasí; pea ʻokú ne fokotuʻu ha fakatātā ʻo ha ʻuhikiʻi pulu koula ke lotu ki ai ʻa hoku kakaí."
                },
                {
                    "number": 85,
                    "text": "Tuku ke ʻoua ʻe ʻalu mei he feituʻú ni ha tangata ʻa ia kuó ne haʻu ki heni ʻo feinga ke tauhi ʻeku ngaahi fekaú."
                },
                {
                    "number": 86,
                    "text": "Kapau ʻoku nau nofo ʻi heni, tuku ke nau nofo kiate au; pea kapau te nau mate tuku ke nau mate kiate au; he te nau mālōlō mei heʻenau ngaahi ngāue kotoa pē ʻi hení, pea te nau fai atu ʻa ʻenau ngaahi ngāué."
                },
                {
                    "number": 87,
                    "text": "Ko ia, tuku ke falala ʻa ʻeku tamaioʻeiki ko Uiliamí kiate au, pea tuku ʻene manavahē ʻo kau ki hono fāmilí, koeʻuhi ko e ngaahi mahaki ʻo e fonuá. Kapau ʻoku mou ʻofa kiate au, tauhi ʻeku ngaahi fekaú; pea ʻe hoko ʻa e mahaki ʻo e fonuá ko ha lāngilangi kiate kimoutolu."
                },
                {
                    "number": 88,
                    "text": "Tuku ke ʻalu ʻa ʻeku tamaioʻeiki ko Uiliamí ʻo malanga ʻaki ʻa ʻeku ongoongolelei taʻengatá ʻaki ha leʻo-lahi, pea ʻi he fiefia lahi, ʻo fakatatau ki hono ueʻi ia ʻe hoku Laumālié, ki he kakai ʻo Uasoá, kae ʻumaʻā foki ki he kakai ʻo Kātesí, pea ki he kakai foki ʻo Pualingitoní, pea ki he kakai foki ʻo Matisoní, pea tatali ʻi he faʻa kātaki pea mo e faivelenga ki ha toe ngaahi tuʻutuʻuni kehe ʻi heʻeku konifelenisi lahí, ʻoku folofola ʻe he ʻEikí."
                },
                {
                    "number": 89,
                    "text": "Kapau te ne fai hoku lotó tuku ke ne tokanga ʻo fai atu ai pē mei heni ki he akonaki ʻa ʻeku tamaioʻeiki ko Siosefá, pea poupouʻi ʻaki ʻa ʻene ngaahi meʻa kotoa ʻa e ngaahi meʻa ʻoku kau ki he kau masivá, pea pulusi ʻa e liliu foʻou ʻo ʻeku folofola toputapú ki he kakai ʻo e māmaní."
                },
                {
                    "number": 90,
                    "text": "Pea kapau te ne fai ʻeni, te u tāpuakiʻi ia ʻaki ʻa e ngaahi tāpuaki liunga lahi, koeʻuhí ke ʻoua naʻa liʻaki ia, pe ʻiloʻi ʻa hono hakó ʻoku nau kole ha mā."
                },
                {
                    "number": 91,
                    "text": "Pea ko e tahá, ko e moʻoni ʻoku ou pehē kiate kimoutolu, tuku ke fili, mo fakanofo, pea pani ʻa ʻeku tamaioʻeiki ko Uiliamí, ke hoko ko e tokoni ki heʻeku tamaioʻeiki ko Siosefá, ke fetongi ʻa ʻeku tamaioʻeiki ko Hailamé, koeʻuhí ke lava maʻu ʻe heʻeku tamaioʻeiki ko Hailamé ʻa e lakanga ʻo e Lakanga Fakataulaʻeikí mo e Pēteliaké, ʻa ia naʻe tuʻutuʻuni kiate ia ʻe heʻene tamaí, ʻi he tāpuaki pea ʻi he totonu ke ne maʻu;"
                },
                {
                    "number": 92,
                    "text": "Koeʻuhí ke fai atu ai pē mei heni ʻa ʻene maʻu ʻa e ngaahi kī ʻo e ngaahi tāpuaki fakapēteliaké ki he ʻulu ʻo hoku kakai kotoa pē."
                },
                {
                    "number": 93,
                    "text": "Koeʻuhí ke ʻilonga ia te ne tāpuakiʻí ʻe monūʻia ia, pea ʻilonga ia te ne fakamalaʻiaʻí ʻe malaʻia ia; koeʻuhí ko e meʻa kotoa pē te ne nonoʻo ʻi he māmaní ʻe nonoʻo ia ʻi he langí; pea ko e meʻa kotoa pē te ne vete ʻi he māmaní ʻe vete ia ʻi he langí."
                },
                {
                    "number": 94,
                    "text": "Pea ke fai atu ai pē mei he taimi ko ʻení ʻoku ou tuʻutuʻuni kiate ia ke ne hoko ko ha palōfita, mo ha tangata kikite, pea mo ha tangata maʻu fakahā ki hoku siasí, ʻo hangē foki ko ʻeku tamaioʻeiki ko Siosefá;"
                },
                {
                    "number": 95,
                    "text": "Koeʻuhí ke ne ngāue fakataha foki mo ʻeku tamaioʻeiki ko Siosefá; pea ke ne tali ʻa e akonaki mei heʻeku tamaioʻeiki ko Siosefá, ʻa ia te ne fakahā kiate ia ʻa e ngaahi kī ʻa ia te ne lava ai ke kole pea maʻú, pea fakakalauni ʻaki ia ʻa e tāpuaki tatau, mo e nāunau, mo e lāngilangi, mo e lakanga fakataulaʻeikí, mo e ngaahi meʻa-foaki ʻo e lakanga fakataulaʻeikí, ʻa ia naʻe hilifaki kiate ia ko ʻeku tamaioʻeiki ko ʻŌliva Kautelé;"
                },
                {
                    "number": 96,
                    "text": "Koeʻuhí ke fakamoʻoni ʻe heʻeku tamaioʻeiki ko Hailamé ki he ngaahi meʻa ʻa ia te u fakahā kiate iá, koeʻuhí ke manatua ʻa hono hingoá ʻi he fakaʻapaʻapa mei he toʻu tangata ki he toʻu tangata, ʻo taʻengata pea taʻengata."
                },
                {
                    "number": 97,
                    "text": "Tuku ke maʻu foki ʻe heʻeku tamaioʻeiki ko Uiliami Laó ʻa e ngaahi kī ʻa ia te ne lava ai ʻo kole pea maʻu ʻa e ngaahi tāpuakí; tuku ke ne fakavaivaiʻi ia ʻi hoku ʻaó, ʻo ʻikai ʻiate ia ha kākā, pea te ne maʻu mei hoku Laumālié, ʻio ʻa e Fakafiemālié, ʻa ia ʻe fakahā kiate ia hono moʻoni ʻo e ngaahi meʻa kotoa pē, pea foaki kiate ia, ʻi he houa pē ko iá, ʻa e meʻa ke ne leaʻakí."
                },
                {
                    "number": 98,
                    "text": "Pea ʻe muimui ʻiate ia ʻa e ngaahi fakaʻilongá ni—te ne fakamoʻui ʻa e mahakí, te ne kapusi ʻa e kau tēvoló, pea ʻe fakahaofi ia meiate kinautolu ʻe ʻoange kiate ia ha meʻa kona fakamaté;"
                },
                {
                    "number": 99,
                    "text": "Pea ʻe tataki atu ia ʻi he ngaahi hala ʻa ia ʻe ʻikai lava ai ke puke hono muivaʻé ʻe he fanga ngata koná, pea te ne ʻalu hake ʻi he ngaahi mahalo ʻo ʻene fakakaukaú ʻo hangē ko ha fai ʻi ha kapakau ʻo e ʻīkalé."
                },
                {
                    "number": 100,
                    "text": "Pea ʻe fēfē kapau ʻoku ou loto ke ne fokotuʻu hake ʻa e maté, tuku ke ʻoua naʻá ne taʻofi ʻa hono leʻó."
                },
                {
                    "number": 101,
                    "text": "Ko ia, tuku ke kalanga leʻo-lahi ʻa ʻeku tamaioʻeiki ko Uiliamí, ʻo ʻikai taʻofi, ʻi he fiefia mo e nēkeneka, pea ʻi he ngaahi hōsana kiate ia ʻoku ʻafio ʻi he taloní ʻo taʻengata pea taʻengata, ʻoku folofola ʻe he ʻEiki ko homou ʻOtuá."
                },
                {
                    "number": 102,
                    "text": "Vakai, ʻoku ou pehē kiate kimoutolu, ʻoku ʻi ai ha ngāue kuó u teuteu ki heʻeku tamaioʻeiki ko Uiliamí, pea mo ʻeku tamaioʻeiki ko Hailamé, pea kiate kinaua pē; pea tuku ke nofo ʻa ʻeku tamaioʻeiki ko Siosefá ʻi ʻapi, he ʻoku fie maʻu ia. Te u fakahā kiate kimoutolu ʻo hono toé ʻamui. ʻE pehē. ʻĒmeni."
                },
                {
                    "number": 103,
                    "text": "Pea mo e tahá, ko e moʻoni ʻoku ou pehē kiate kimoutolu, kapau ʻoku fie tauhi kiate au ʻe heʻeku tamaioʻeiki ko Siteneí pea hoko ko e tokoni ki heʻeku tamaioʻeiki ko Siosefá, tuku ke ne tuʻu hake pea haʻu pea tuʻu ʻi he lakanga ʻo hono uí pea fakavaivaiʻi ia ʻi hoku ʻaó."
                },
                {
                    "number": 104,
                    "text": "Pea kapau te ne fai kiate au ha feilaulau lelei mo e ngaahi fakamoʻoni, pea nofo mo hoku kakaí, vakai, ko au, ko e ʻEiki ko homou ʻOtuá, te u fakamoʻui ia ke ne toe moʻui lelei; pea te ne toe hiki hake hono leʻó ʻi he ngaahi moʻungá, pea hoko ko e tangata lea ʻi hoku ʻaó."
                },
                {
                    "number": 105,
                    "text": "Tuku ke ne haʻu, pea fokotuʻu hono fāmilí ʻi he kaungā-ʻapi ʻa ia ʻoku nofo ai ʻa ʻeku tamaioʻeiki ko Siosefá."
                },
                {
                    "number": 106,
                    "text": "Pea ʻi heʻene ngaahi fononga kotoa pē, tuku ke ne hiki hake hono leʻó ʻo hangē ko e leʻo ʻo ha talupite, pea lea fakatokanga ki he kakai ʻo e māmaní ke hola mei he houhau ʻe haʻú."
                },
                {
                    "number": 107,
                    "text": "Tuku ke ne tokoniʻi ʻa ʻeku tamaioʻeiki ko Siosefá, pea tuku ke tokoni foki mo ʻeku tamaioʻeiki ko Uiliami Laó ki heʻeku tamaioʻeiki ko Siosefá, ʻi hono fai ʻo ha fanongonongo molumalu ki he ngaahi tuʻi ʻo e māmaní, ʻo hangē pē ko ʻeku lea ʻi muʻa kiate kimoutolú."
                },
                {
                    "number": 108,
                    "text": "Kapau ʻe fai ʻe heʻeku tamaioʻeiki ko Siteneí ʻa hoku lotó, tuku ke ʻoua naʻá ne hiki ʻa hono fāmilí ki he ngaahi fonua fakahahaké, kae tuku ke ne liliu honau nofoʻangá, ʻo hangē pē ko ʻeku leá."
                },
                {
                    "number": 109,
                    "text": "Vakai, ʻoku ʻikai ko hoku lotó ke ne kumi ke maʻu ha maluʻanga mo ha hūfangaʻanga ki tuʻa mei he kolo ʻa ia kuó u kotofa kiate kimoutolú, ʻio ʻa e kolo ko Nāvuú."
                },
                {
                    "number": 110,
                    "text": "Ko e moʻoni ʻoku ou pehē kiate kimoutolu, naʻa mo e taimí ni, ʻo kapau te ne tokanga ki hoku leʻó, ʻe hoko ʻa e lelei kiate ia. ʻE pehē. ʻĒmeni."
                },
                {
                    "number": 111,
                    "text": "Pea ko e tahá, ko e moʻoni ʻoku ou pehē kiate kimoutolu, tuku ke totongi ʻe heʻeku tamaioʻeiki ko ʻĀmosi Teivisí ha tohi ʻinasi ki he nima ʻo kinautolu kuó u fili ke langa ha fale nofo totongí, ʻa ia ko e Fale Nāvuú."
                },
                {
                    "number": 112,
                    "text": "Tuku ke ne fai ʻeni ʻo kapau ʻokú ne loto ke maʻu ha ʻinasi; pea tuku ke ne tokanga ki he akonaki ʻa ʻeku tamaioʻeiki ko Siosefá, pea ngāue ʻaki hono nima ʻoʻoná koeʻuhí ke ne maʻu ʻa e falala ʻa e kakaí."
                },
                {
                    "number": 113,
                    "text": "Pea ʻo ka ne ka fakahā ʻokú ne alafalalaʻanga ʻi he ngaahi meʻa kotoa pē ʻe tuku ki hono nimá, ʻio naʻa mo ha ngaahi meʻa siʻi, ʻe fokotuʻu ia ko e pule ki he ngaahi meʻa lahi;"
                },
                {
                    "number": 114,
                    "text": "Ko ia tuku ke ne fakavaivaiʻi ia koeʻuhí ke hakeakiʻi ia. ʻE pehē ʻĒmeni."
                },
                {
                    "number": 115,
                    "text": "Pea ko e tahá, ko e moʻoni ʻoku ou pehē kiate kimoutolu, kapau ʻe talangofua ʻa ʻeku tamaioʻeiki ko Lōpeti D. Fositaá ki hoku leʻó, tuku ke ne langa ha fale maʻa ʻeku tamaioʻeiki ko Siosefá, ʻo fakatatau ki he alea kuó ne fai mo iá, ʻo fakatatau ki hono fakaava ʻo e matapā kiate ia mei he taimi ki he taimí."
                },
                {
                    "number": 116,
                    "text": "Pea tuku ke ne fakatomala mei heʻene fai vale kotoa, pea fakakofuʻi ia ʻaki ʻa e manavaʻofa; pea tuku ʻene faikoví, pea tukuange ʻa ʻene ngaahi lea fefeka kotoa pē;"
                },
                {
                    "number": 117,
                    "text": "Pea totongi foki ha tohi ʻinasi ki he nima ʻo e kōlomu ʻo e Fale Nāvuú, maʻana pē pea maʻa hono hakó ki mui ʻiate iá, mei he toʻu tangata ki he toʻu tangata;"
                },
                {
                    "number": 118,
                    "text": "Pea tokanga ki he akonaki ʻa ʻeku kau tamaioʻeiki ko Siosefá, mo Hailamé, mo Uiliami Laó, pea ki he kau maʻu mafai ʻa ia kuó u ui ke ʻai ʻa e tuʻunga ʻo Saioné; pea ʻe hoko ʻa e lelei kiate ia ʻo taʻengata pea taʻengata. ʻE pehē. ʻĒmeni."
                },
                {
                    "number": 119,
                    "text": "Pea ko e tahá, ko e moʻoni ʻoku ou pehē kiate kimoutolu, tuku ke ʻoua naʻa totongi ʻe ha tangata ha tohi ʻinasi ki he kōlomu ʻo e Fale Nāvuú tuku kehe pē ʻo kapau ʻokú ne tui ki he Tohi ʻa Molomoná, mo e ngaahi fakahā ʻa ia kuó u foaki kiate kimoutolú, ʻoku folofola ʻe he ʻEiki ko homou ʻOtuá;"
                },
                {
                    "number": 120,
                    "text": "He ko e meʻa ʻoku lahi hake pe siʻi hifo ʻi he meʻa ní ʻoku tupu ia mei he koví, pea ʻe ō fakataha ia mo e ngaahi malaʻia kae ʻikai ko e ngaahi tāpuaki, ʻoku folofola ʻe he ʻEiki ko homou ʻOtuá. ʻE pehē. ʻĒmeni."
                },
                {
                    "number": 121,
                    "text": "Pea ko e tahá, ko e moʻoni ʻoku ou pehē kiate kimoutolu, tuku ke maʻu ʻe he kōlomu ʻo e Fale Nāvuú ha totongi feʻunga ki heʻenau ngaahi ngāue kotoa pē te nau fai ʻi hono langa ʻo e Fale Nāvuú; pea tuku ke tatau ʻenau totongí mo e meʻa te nau loto-taha ki ai ʻiate kinautolú, ʻo kau ki he lahi ʻo e totongi ko iá."
                },
                {
                    "number": 122,
                    "text": "Pea tuku ke fua ʻe he tangata kotoa pē ʻe totongi ha tohi ʻinasí ʻa hono ʻinasi ʻo honau ngaahi vāhengá, ʻo kapau ʻe ʻaonga, ke tauhi ʻaki ʻa kinautolu, ʻoku folofola ʻe he ʻEikí; ka ʻikai, pea ʻe lau ʻenau ngaahi ngāué kiate kinautolu ko e meʻa ke fakatau ʻaki ha tohi ʻinasi ʻi he fale ko iá. ʻE pehē. ʻĒmeni."
                },
                {
                    "number": 123,
                    "text": "Ko e moʻoni ʻoku ou pehē kiate kimoutolu, ʻoku ou foaki ʻeni kiate kimoutolu, ʻa e kau ʻōfisa ʻoku kau ki heʻeku Lakanga Fakataulaʻeikí, ke mou maʻu ʻa hono ngaahi kī ʻo iá, ʻio ʻa e Lakanga Fakataulaʻeiki ʻa ia ʻoku fakatatau ki he lakanga ʻo Melekisētekí, ʻa ia ʻoku fakatatau ki he lakanga ʻo hoku ʻAlo pē Taha naʻe Fakatupú."
                },
                {
                    "number": 124,
                    "text": "ʻUluakí, ʻoku ou foaki kiate kimoutolu ʻa Hailame Sāmita ke hoko ko e pēteliake kiate kimoutolu, ke maʻu ʻa e ngaahi tāpuaki fakamaʻu ʻo hoku siasí, ʻio ʻa e Laumālie Māʻoniʻoni ʻo e talaʻofá, ʻa ia ʻoku fakamaʻu ai ʻa kimoutolu ki he ʻaho ʻo e huhuʻí, koeʻuhí ke ʻoua naʻa mou tō neongo ʻa e houa ʻo e ʻahiʻahi ʻa ia ʻe hoko mai nai kiate kimoutolú."
                },
                {
                    "number": 125,
                    "text": "ʻOku ou foaki kiate kimoutolu ʻa ʻeku tamaioʻeiki ko Siosefá ke hoko ko e kaumātuʻa pule ki hono kotoa ʻo hoku siasí, ke hoko ko ha tangata liliu lea, ko ha tangata maʻu fakahā, ko ha tangata kikite, pea ko ha palōfita."
                },
                {
                    "number": 126,
                    "text": "ʻOku ou foaki kiate ia ke hoko ko hono ongo tokoni ʻa ʻeku tamaioʻeiki ko Sitenei Likitoní pea mo ʻeku tamaioʻeiki ko Uiliami Laó, koeʻuhí ke hoko ʻa kinautolú ni ko e kōlomu mo e Kau Palesiteni ʻUluakí, ke maʻu ʻa e ngaahi folofolá maʻá e siasí kotoa."
                },
                {
                    "number": 127,
                    "text": "ʻOku ou foaki kiate kimoutolu ʻa ʻeku tamaioʻeiki ko Pilikihami ʻIongí ke hoko ko ha palesiteni ki he fakataha alēlea fononga ʻo e Toko Hongofulu Mā Uá;"
                },
                {
                    "number": 128,
                    "text": "ʻA ia ko e Toko Hongofulu Mā Ua ʻoku nau maʻu ʻa e ngaahi kī ke fakaava ʻa e mafai ʻo hoku puleʻangá ʻi he ngaahi tuliki ʻe fā ʻo e māmaní, pea ka hili ia ke ʻoatu ʻeku leá ki he kakai kotoa pē."
                },
                {
                    "number": 129,
                    "text": "Ko kinautolu ní ko Hiipa C. Kimipolo, Paʻale P. Pālati, ʻOasoni Pālati, ʻOasoni Haiti, Uiliami Sāmita, Sione Teila, Sione E. Peisi, Uilifooti Utalafi, Uiliate Lisiate, mo Siaosi A. Sāmita;"
                },
                {
                    "number": 130,
                    "text": "Kuó u toʻo kiate au ʻa Tēvita Pāteni; vakai, ʻoku ʻikai toʻo ʻe ha tangata meiate ia ʻa hono lakanga fakataulaʻeikí; ka ko e moʻoni ʻoku ou pehē kiate kimoutolu, ʻe lelei ke fili ha tokotaha kehe ki he lakanga pē ko iá."
                },
                {
                    "number": 131,
                    "text": "Pea ko e tahá, ʻoku ou pehē kiate kimoutolu, ʻoku ou foaki kiate kimoutolu ha fakataha alēlea māʻolunga, ke hoko ko e makatuliki ʻo Saione—"
                },
                {
                    "number": 132,
                    "text": "ʻA ia ko Samuela Peniti, Henelī G. Seauti, Siaosi W. Hālisi, Sālesi C. Lisi, Tōmasi Kolova, Niueli Naiti, Tēvita Toleti, mo Tanepā Uilisoni—kuó u toʻo kiate au ʻa Siamoa Palanisoni; ʻoku ʻikai toʻo ʻe ha tangata ʻa hono lakanga fakataulaʻeikí, ka ʻe lelei ke fili ha tokotaha kehe ki he lakanga fakataulaʻeiki tatau ko hono fetongi; pea ko e moʻoni ʻoku ou pehē kiate kimoutolu, tuku ke fakanofo ʻa ʻeku tamaioʻeiki ko ʻĒlone Sionisoní ki he lakangá ni ke fetongi ia—ko Tēvita Fulomā, ʻAlefiusi Katelā, mo Uiliami Hanitingitoni."
                },
                {
                    "number": 133,
                    "text": "Pea ko e tahá, ʻoku ou foaki kiate kimoutolu ʻa Toni C. Sāmita ke hoko ko ha palesiteni ki ha kōlomu ʻo e kau taulaʻeiki lahí;"
                },
                {
                    "number": 134,
                    "text": "ʻA ia ko e ouau kuo fokotuʻu ke teuteuʻi ʻa kinautolu ʻa ia ʻe fili ko e kau palesiteni tuʻu maʻú, pe ko e kau tamaioʻeiki, ki he ngaahi siteiki kehekehe ʻoku tuʻu movetevete holó;"
                },
                {
                    "number": 135,
                    "text": "Pea ʻe lelei ke nau fononga foki ʻo kapau ʻoku nau loto ki ai, kae lahi ange ke fakanofo ʻa kinautolu ko e kau palesiteni tuʻu maʻu; ko e lakanga ʻeni ʻo honau uí, ʻoku folofola ʻe he ʻEiki ko homou ʻOtuá."
                },
                {
                    "number": 136,
                    "text": "ʻOku ou foaki kiate ia ʻa ʻAmasa Laimani mo Noa Paketi ko e ongo tokoni, koeʻuhí ke nau pule ki he kōlomu ʻo e kau taulaʻeiki lahi ʻo hoku siasí, ʻoku folofola ʻe he ʻEikí."
                },
                {
                    "number": 137,
                    "text": "Pea ko e tahá, ʻoku ou pehē kiate kimoutolu, ʻoku ou foaki kiate kimoutolu ʻa Sione A. Hikisi, Samuela Uiliamisi, mo Sesi Peika, ʻa ia ko e lakanga fakataulaʻeiki ʻe pule ki he kōlomu ʻo e kaumātuʻá, ʻa ia ko e kōlomu kuo fokotuʻu ke hoko ko e kau faifekau tuʻu maʻu; ka neongo iá ʻe lelei ke nau fononga, ka kuo fakanofo ʻa kinautolu ke hoko ko e kau faifekau tuʻu maʻu ki hoku siasí, ʻoku folofola ʻe he ʻEikí."
                },
                {
                    "number": 138,
                    "text": "Pea ko e tahá, ʻoku ou foaki kiate kimoutolu ʻa Siosefa ʻIongi, Sōsaia Patafiliti, Taniela Mailisi, Henelī Helimani, Seila Pelisifea, Līvai Hanakoki, mo Sēmisi Fositā ke pule ki he kōlomu ʻo e kau fitungofulú;"
                },
                {
                    "number": 139,
                    "text": "ʻA ia ko e kōlomu kuo fokotuʻu ke hoko ko e kaumātuʻa fononga holo ke fakamoʻoniʻi ʻa hoku hingoá ʻi he māmaní kotoa pē, ʻi he feituʻu kotoa pē ʻe fekauʻi atu ʻa kinautolu ki ai ʻe he fakataha alēlea māʻolunga fononga holó, ʻa ia ko ʻeku kau ʻaposetoló, ke teuteu ʻa e hala ki muʻa ʻi hoku ʻaó."
                },
                {
                    "number": 140,
                    "text": "Ko hono faikehekehe ʻo e kōlomu ko ʻení pea mo e kōlomu ʻo e kaumātuʻá ko e taha ke fononga maʻu ai pē, pea ko e tahá ke pule ki he ngaahi potu siasí mei he taimi ki he taimi; ʻoku maʻu ʻe he taha ʻa e fatongia ke pule mei he taimi ki he taimi, pea ko e tahá ʻoku ʻikai te ne maʻu ʻa e fatongia ke pule, ʻoku folofola ʻe he ʻEiki ko homou ʻOtuá."
                },
                {
                    "number": 141,
                    "text": "Pea ko e tahá, ʻoku ou pehē kiate kimoutolu, ʻoku ou foaki kiate kimoutolu ʻa Viniseni Naiti, Samuela H. Sāmita, mo Setaleki Launiti, ʻo kapau te ne tali ia, ke pule ki he ngāue fakapīsopé; ʻoku fakahā atu ha ʻilo ki he ngāue fakapīsope ko iá kiate kimoutolu ʻi he tohi ʻo e Tokāteline mo e Ngaahi Fuakavá."
                },
                {
                    "number": 142,
                    "text": "Pea ko e tahá, ʻoku ou pehē kiate kimoutolu, ko Samuela Lolofi mo hono ongo tokoní ke hoko ko e kau taulaʻeiki, pea mo e palesiteni ʻo e kau akonakí mo hono ongo tokoní, kae ʻumaʻā foki mo e palesiteni ʻo e kau tīkoní mo hono ongo tokoní, kae ʻumaʻā foki mo e palesiteni ʻo e siteikí mo hono ongo tokoní."
                },
                {
                    "number": 143,
                    "text": "Kuó u foaki kiate kimoutolu ʻa e ngaahi lakanga ʻi ʻolunga ní, pea mo hono ngaahi kī ʻo iá, ke hoko ko e tokoni pea ki hono puleʻi, pea ki he fai ʻo e ngāue ʻa e ngāue fakafaifekaú pea mo hono fakahaohaoaʻi ʻo ʻeku kau māʻoniʻoní."
                },
                {
                    "number": 144,
                    "text": "Pea ʻoku ou fai ha fekau kiate kimoutolu, ke mou ui ha niʻihi ki he ngaahi lakanga ko ʻení kotoa pea loto-taha ki he ngaahi hingoa ko ia kuó u lau ki aí, pe taʻeloto taha ki ai ʻi heʻeku konifelenisi lahí;"
                },
                {
                    "number": 145,
                    "text": "Pea ke mou teuteu ha ngaahi loki ki he ngaahi lakangá ni kotoa pē ʻi hoku falé ʻo ka mou ka langa ia ki hoku hingoá, ʻoku folofola ʻe he ʻEiki ko homou ʻOtuá. ʻE pehē. ʻĒmeni."
                }
            ]
        },
        "/study/scriptures/dc-testament/dc/125": {
            "uri": "/study/scriptures/dc-testament/dc/125",
            "title": "Tokāteline mo e Ngaahi Fuakava 125",
            "data_type": "chapter",
            "chapter_name": "Vahe 125",
            "chapter_summary": [
                "1–4, Kuo pau ke hanga ʻe he Kāingalotú ʻo langa ha ngaahi kolo pea nau fakataha mai ki he ngaahi siteiki ʻo Saioné."
            ],
            "verses": [
                {
                    "number": 1,
                    "text": "Ko e hā ʻa e finangalo ʻo e ʻEikí ʻo kau ki he kāingalotú ʻi he Fonua ko ʻAiouaá?"
                },
                {
                    "number": 2,
                    "text": "Ko e moʻoni, ʻoku folofola peheni ʻe he ʻEikí, ʻoku ou tala kiate kimoutolu, kapau ko kinautolu ʻoku nau ui ʻaki ʻa kinautolu ʻa hoku hingoá pea ʻoku nau feinga ke hoko ko ʻeku kau māʻoniʻoní, kapau te nau fai ʻa hoku lotó mo tauhi ʻa ʻeku ngaahi fekau ʻoku kau kiate kinautolú, tuku ke nau fakatahatahaʻi ʻa kinautolu ki he ngaahi potu te u vaheʻi kiate kinautolu ʻi heʻeku tamaioʻeiki ko Siosefá, pea langa hake ha ngaahi kolo ki hoku hingoá, koeʻuhí ke nau mateuteu ki he meʻa ʻa ia kuo teuteu ke hoko mai ʻi ha taimi ʻamuí."
                },
                {
                    "number": 3,
                    "text": "Tuku ke nau langa hake ha kolo ki hoku hingoá ʻi he fonua ʻoku fehangahangai mo e kolo ko Nāvuú, pea tuku ke fakahingoa ʻaki ia ʻa e hingoa ko Seilahemalá."
                },
                {
                    "number": 4,
                    "text": "Pea tuku ke maʻu ha tofiʻa ʻi ai ʻe kinautolu kotoa pē ʻe haʻu mei he hahaké, pea mo e hihifó, pea mo e tokelaú, pea mo e tongá, pea ʻoku nau maʻu ʻa e holi ke nofo ʻi aí, kae ʻumaʻā foki mo e kolo ko Nasivilí, pe ʻi he kolo ko Nāvuú, pea ʻi he ngaahi siteiki kotoa pē ʻa ia kuó u tuʻutuʻuní, ʻoku folofola ʻe he ʻEikí."
                }
            ]
        },
        "/study/scriptures/dc-testament/dc/126": {
            "uri": "/study/scriptures/dc-testament/dc/126",
            "title": "Tokāteline mo e Ngaahi Fuakava 126",
            "data_type": "chapter",
            "chapter_name": "Vahe 126",
            "chapter_summary": [
                "1–3, ʻOku fakaongoongoleleiʻi ʻa Pilikihami ʻIongi koeʻuhí ko ʻene ngaahi ngāué pea ʻoku fakaʻatā ia mei haʻane toe ngaahi fononga ʻi he kahaʻú."
            ],
            "verses": [
                {
                    "number": 1,
                    "text": "Siʻi tokoua ʻofaʻanga mo ʻofeina lahi ko Pilikihami ʻIongi, ko e moʻoni ʻoku folofola peheni ʻe he ʻEikí kiate koe: ʻA ʻeku tamaioʻeiki ko Pilikihamí, ʻoku ʻikai ke toe ʻekeʻi mei ho nimá ke ke ʻalu mei ho fāmilí ʻo hangē ko e ngaahi taimi kuo hilí, he ʻoku lelei kiate au ʻa hoʻo feilaulaú."
                },
                {
                    "number": 2,
                    "text": "Kuó u mamata ki hoʻo ngāué mo e feinga mālohi ʻi he ngaahi fononga koeʻuhi ko hoku hingoá."
                },
                {
                    "number": 3,
                    "text": "Ko ia, ʻoku ou fekau kiate koe ke ʻoatu ʻeku ngaahi leá ki he feituʻu kehekehe, pea tokangaʻi makehe ʻa ho fāmilí ʻo fai atu mei he taimí ni, pea ki he taʻengatá. ʻĒmeni."
                }
            ]
        },
        "/study/scriptures/dc-testament/dc/127": {
            "uri": "/study/scriptures/dc-testament/dc/127",
            "title": "Tokāteline mo e Ngaahi Fuakava 127",
            "data_type": "chapter",
            "chapter_name": "Vahe 127",
            "chapter_summary": [
                "1–4, ʻOku vīkiviki ʻa Siosefa Sāmita ʻi he fakatangá mo e mamahí; 5–12, Kuo pau ke tauhi ʻa e ngaahi lekooti ʻo kau ki he ngaahi papitaiso maʻá e kakai kuo pekiá."
            ],
            "verses": [
                {
                    "number": 1,
                    "text": "Ko e meʻa ʻi he fakahā kiate au ʻe he ʻEikí ʻoku toe tuli au ʻe hoku ngaahi fili, ʻi Mīsulí mo e siteiti ní foki; pea ko e meʻa ʻi heʻenau kumi au taʻe-ha-ʻuhinga, pea ʻoku ʻikai ha momoʻi ʻata pe hā mai ha fakamaau totonu pe totonu ʻi heʻenau faʻahí, ʻi hono fai ʻo ʻenau ngaahi talatalaakiʻi aú; pea ko e meʻa ʻi he tuʻunga ʻa ʻenau ngaahi lea fakakākaá ʻi he loi ʻo e faʻahinga fulikivanu tahá, ko ia kuó u fakakaukau ai ʻoku ʻaonga pea ngali mo e poto ʻiate aú ke u mavahe mei he feituʻú ni ʻo fuofuoloa siʻi, koeʻuhi ko hoku maluʻi pea mo e maluʻi ʻo e kakaí ni foki. ʻOku ou fie fakahā ai kiate kinautolu kotoa pē ʻa ia ʻoku ʻi ai haʻaku ngaahi meʻa fakapaʻanga mo kinautolú, kuó u tuku ʻeku ngaahi meʻa fakapaʻangá ki hoku kau fakafofongá mo e kau kalaké ʻa ia te nau fai leva ʻa e ngaahi meʻa fakapaʻanga kotoa pē ʻi he taimi mo e founga totonu, pea te nau tokangaʻi ke totongi ʻa hoku ngaahi moʻua kotoa pē ʻi he taimi totonú, ʻi hono ʻoatu ha koloa, pe ha meʻa kehe, ʻo fakatatau ki he meʻa ʻe fie maʻú, pe ko e meʻa ʻe lava ke fai ʻi he ngaahi meʻa ʻoku hokó. Ko e taimi pē te u ʻilo ai kuo tolona ʻaupito ʻa e taufá, te u toe foki atu leva kiate kimoutolu."
                },
                {
                    "number": 2,
                    "text": "Pea ko e meʻa ki he ngaahi fakatuʻutāmaki kuo ui au ke u kātakiʻí, ʻoku hangē pē ia ko ha kiʻi meʻa siʻi kiate aú, he kuo hoko ʻa e meheká mo e ʻita ʻa e tangatá ko hoku ʻinasi kuó u anga ki ai ʻi he ngaahi ʻaho kotoa pē ʻo ʻeku moʻuí; he ʻoku hangē ha meʻa liló ʻa hono taumuʻá, tuku kehe pē ʻo kapau naʻe fakanofo au ki muʻa ʻi he teʻeki ai ke ʻai ʻa e tuʻunga ʻo e māmaní ki ha ikuʻanga lelei, pe kovi, ʻo fakatatau ki he lea ʻoku mou loto ke ui ʻaki iá. Ke mou fakamaau maʻamoutolu pē. ʻOku ʻafioʻi ʻe he ʻOtuá ʻa e ngaahi meʻá ni kotoa pē, pe ʻoku lelei ia pe kovi. Ka neongo iá, ko e vai lolotó ko e meʻa ia kuó u anga ʻi he faʻa kakau aí. Kuo hoko ia kotoa ko ha meʻa fakanatula pē kiate au, pea ʻoku ou ongoʻi, ʻo hangē ko Paulá, ke u vīkiviki ʻi he faingataʻá; he kuo aʻu mai ki he ʻahó ni mo hono fakahaofi au ʻe he ʻOtua ʻo ʻeku ngaahi tamaí mei he ngaahi meʻa ko iá kotoa, pea te ne fakahaofi au ʻo fai atu ai pē mei heni; he vakai, pea ʻiloange, te u ikunaʻi ʻa hoku ngaahi fili kotoa pē, he kuo folofola ʻaki ia ʻe he ʻEiki ko e ʻOtuá."
                },
                {
                    "number": 3,
                    "text": "Ko ia, tuku ke fiefia ʻa e kāingalotu kotoa pē, pea nēkeneka ʻo lahi ʻaupito; he ko e ʻOtua ʻo ʻIsilelí ʻa honau ʻOtuá, pea te ne tufotufa atu ha totongi totonu ki he ʻulu ʻo honau kau fakamālohi kotoa pē."
                },
                {
                    "number": 4,
                    "text": "Pea ko e tahá, ko e moʻoni ʻoku folofola peheni ʻe he ʻEikí: Tuku ke fai atu ʻa e ngāue ʻo hoku temipalé pea mo e ngaahi ngāue kotoa pē kuó u tuʻutuʻuni kiate kimoutolú, ʻo ʻikai tuku, pea tuku ke liunga ua ʻa hoʻomou faivelengá, pea mo hoʻomou vilitakí, mo e faʻa kātakí, pea mo hoʻomou ngaahi ngāué, pea ʻe ʻikai siʻi mole ʻa hoʻomou totongí, ʻoku folofola ʻe he ʻEiki ʻo e Ngaahi Kau Taú. Pea kapau ʻoku nau fakatangaʻi ʻa kimoutolu, naʻe pehē ʻenau fakatangaʻi ʻa e kau palōfitá mo e kau tangata māʻoniʻoni naʻe ʻi muʻa ʻiate kimoutolú. ʻOku ʻi ai ha totongi ʻi he langí ki he ngaahi meʻá ni kotoa pē."
                },
                {
                    "number": 5,
                    "text": "Pea ko e tahá, ʻoku ou fai kiate kimoutolu ha lea ʻo kau ki he papitaiso ki homou kau pekiá."
                },
                {
                    "number": 6,
                    "text": "Ko e moʻoni, ʻoku folofola peheni ʻe he ʻEikí kiate kimoutolu ʻo kau ki homou kau pekiá: ʻO ka papitaiso ha taha ʻiate kimoutolu maʻa homou kau pekiá, tuku ke ʻi ai ha tokotaha tauhi lekooti, pea tuku ke ne mamata tonu ki hoʻomou ngaahi papitaisó; tuku ke ne fanongo ʻaki hono telingá, koeʻuhi ke ne fakamoʻoni ki hono moʻoní, ʻoku folofola ʻe he ʻEikí;"
                },
                {
                    "number": 7,
                    "text": "Koeʻuhí ʻi hoʻomou ngaahi lekooti kotoa pē ke tohi ia ʻi he langí; ʻilonga ʻa e meʻa te mou nonoʻo ʻi he māmaní ke nonoʻo ia ʻi he langí; ʻilonga ʻa e meʻa te mou vete ʻi he māmaní ke vete ia ʻi he langí;"
                },
                {
                    "number": 8,
                    "text": "He ʻoku ofi ke u fakafoki mai ʻa e ngaahi meʻa lahi ki he māmaní, ʻoku kau ki he lakanga fakataulaʻeikí, ʻoku folofola ʻe he ʻEiki ʻo e Ngaahi Kau Taú."
                },
                {
                    "number": 9,
                    "text": "Pea ko e tahá, tuku ke ʻai ke maau ʻa e ngaahi lekooti kotoa pē, koeʻuhi ke tuku ia ʻi he ngaahi tauhiʻanga tohi ʻo hoku temipale toputapú, ke tauhi ʻi he fakamanatu mei he toʻu tangata ki he toʻu tangata, ʻoku folofola ʻe he ʻEiki ʻo e Ngaahi Kau Taú."
                },
                {
                    "number": 10,
                    "text": "Te u pehē ki he kāingalotu kotoa pē, naʻá ku fakaʻamu, ʻi he fuʻu holi lahi, ke malanga kiate kinautolu mei he tuʻunga malangá ʻi he tefito ko e papitaiso maʻá e kakai kuo pekiá, ʻi he Sāpate ka hoko maí. Ka ko e meʻa ʻi he ʻikai te u maʻu ha mālohi ke fai peheé, ko ia te u tohi ai ʻa e folofola ʻa e ʻEikí mei he taimi ki he taimi, ʻi he tefito ko iá, pea ʻoatu ia kiate kimoutolu ʻi he meilí, kae ʻumaʻā foki mo ha ngaahi meʻa kehe lahi."
                },
                {
                    "number": 11,
                    "text": "ʻOku ou fakaʻosi ʻeni ʻeku tohí ʻi he taimí ni, ko e meʻa ʻi he ʻikai maʻu ha taimi fuoloa angé; he ʻoku lamalama ʻe he filí, pea hangē ko e folofola ʻa e Fakamoʻuí, ʻoku haʻu ʻa e pilinisi ʻo e māmaní, ka ʻoku ʻikai haʻane meʻa ʻiate au."
                },
                {
                    "number": 12,
                    "text": "Vakai, ko ʻeku lotu ki he ʻOtuá ke fakamoʻui ʻa kimoutolu kotoa pē. Pea ʻoku ou fakamoʻoni heni hoku hingoá ko hoʻomou tamaioʻeiki ʻi he ʻEikí, ko e palōfita mo e tangata kikite ʻo e, Siasi ʻo Sīsū Kalaisi ʻo e Kau Māʻoniʻoni ʻi he Ngaahi ʻAho Kimuí Ni."
                }
            ]
        },
        "/study/scriptures/dc-testament/dc/128": {
            "uri": "/study/scriptures/dc-testament/dc/128",
            "title": "Tokāteline mo e Ngaahi Fuakava 128",
            "data_type": "chapter",
            "chapter_name": "Vahe 128",
            "chapter_summary": [
                "1–5, Kuo pau ke fakamoʻoni ha kau tauhi lekooti fakalotofonua mo fakakātoa ki hono fakahoko ʻo e ngaahi papitaiso maʻá e kakai kuo pekiá; 6–9, ʻOku totonu ʻa ʻenau ngaahi lekōtí pea ʻoku lekooti ia ʻi he māmaní pea ʻi he langí foki; 10–14, ʻOku hoko ʻa e faiʻanga papitaisó ko ha fakataipe ia ʻo e faʻitoká; 15–17, Naʻe fakafoki mai ʻe ʻIlaisiā ʻa e mālohi ʻoku kau ki he papitaiso maʻá e kakai kuo pekiá; 18–21, Kuo fakafoki mai ʻa e ngaahi kī, ngaahi mālohi, mo e ngaahi mafai ʻo e ngaahi kuonga ʻi muʻá; 22–25, ʻOku fakahā ʻa e ngaahi ongoongo fakafiefia mo nāunauʻia ki he kakai moʻuí mo e kau pekiá."
            ],
            "verses": [
                {
                    "number": 1,
                    "text": "Hangē ko ʻeku lea kiate kimoutolu ʻi heʻeku tohi ki muʻa peá u toki ʻalu mei hoku nofoʻangá, ʻo pehē te u tohi atu kiate kimoutolu mei he taimi ki he taimi pea ʻoatu kiate kimoutolu ʻa e fakamatala ʻo kau ki he ngaahi tefito lahi, ʻoku ou toe hoko atu ʻeni ʻi he tefito ʻo e papitaiso maʻá e kakai kuo pekiá, koeʻuhí he ʻoku hangē ʻoku moʻua ʻeku fakakaukaú ki he tefito ko iá, pea ʻoku ueʻi mālohi taha ʻe ia ʻa hoku lotó, talu mei hono tuli au ʻe hoku ngaahi filí."
                },
                {
                    "number": 2,
                    "text": "Naʻá ku tohi atu kiate kimoutolu ha ngaahi folofola ʻe niʻihi ʻo e fakahā ʻo kau ki ha tokotaha tauhi lekooti. ʻOku toe ʻi ai mo ʻeku ngaahi fakakaukau ʻe niʻihi ʻoku kau ki he meʻá ni, ʻa ia ʻoku ou fakapapauʻi atu ʻi he taimí ni. ʻA ia ko ʻeni, naʻe fakahā ʻi heʻeku tohi ki muʻa atú ʻoku totonu ke ʻi ai ha tokotaha tauhi lekooti, ʻa ia ʻe mamata tonu, pea ke ne fanongo foki ʻaki hono telingá, koeʻuhí ke ne hiki ha lekooti ʻo ha moʻoni ʻi he ʻao ʻo e ʻEikí."
                },
                {
                    "number": 3,
                    "text": "Ko ʻeni, ko e meʻa ʻoku kau ki he meʻá ni, ʻe fuʻu faingataʻa ki ha tokotaha tauhi lekooti ʻe toko taha ke ʻi ai ʻi he ngaahi taimi kotoa pē, pea ke fai ʻa e ngāue kotoa pē. Ko e meʻa ke fakaleleiʻi ai ʻa e faingataʻa ko ʻení, ko e lava ke ʻi ai ha tokotaha tauhi lekooti ʻe fili ʻi he faiʻanga lotu taki taha ʻo e koló, ʻa ia ʻokú ne feʻunga ʻaupito ke hiki ha ngaahi miniti totonu; pea tuku ke ne fai fakaʻāuliliki mo totonu ʻaupito ʻi hono hiki ʻo e ngaahi meʻa kotoa pē ʻoku faí, ʻo fakamoʻoniʻi ʻi heʻene lekōtí naʻá ne mamata tonu ʻaki hono matá, mo fanongo ʻaki hono telingá, ʻo hiki ʻa e ʻahó, mo e ngaahi hingoá, mo e alā meʻa peheé, pea mo e fakamatala ki he meʻa kotoa naʻe fakahokó; ʻo fakahā foki ʻa e ngaahi hingoa ʻo ha toko tolu ʻa ia ʻoku ʻi ai, ʻo kapau ʻoku ʻi ai ha niʻihi, ʻa ia ʻe lava ke ui ʻi ha faʻahinga taimi pē ke nau fakamoʻoni ki ai, koeʻuhí ke lava ke fakapapauʻi ʻa e lea kotoa pē ʻi he ngutu ʻo e fakamoʻoni ʻe toko ua pe toko tolu."
                },
                {
                    "number": 4,
                    "text": "Pea ka hili iá, tuku ke ʻi ai ha tokotaha tauhi lekooti fakakātoa, ʻa ia ʻe lava ke foaki ki ai ʻa e ngaahi lekooti kehe ko ʻení, ʻa ia ʻoku ʻoatu fakataha mo e ngaahi tohi fakamoʻoni kuo nau fakamoʻoni hingoa ki ai, ʻo fakamoʻoniʻi ʻoku moʻoni ʻa e lekooti kuo nau faí. Pea ka hili iá ʻe lava leva ʻe he tokotaha tauhi lekooti fakakātoa ʻo e siasí ʻo hiki ʻa e fakamatalá ʻi he tohi lekooti fakakātoa ʻa e siasí, fakataha mo e ngaahi tohi fakamoʻoní mo e kau fakamoʻoni kotoa pē naʻe kau aí, fakataha mo ʻene fakamatala ʻaʻana ʻa ia ʻokú ne tui moʻoni ʻoku moʻoni ʻa e fakamatala mo e ngaahi lekooti ʻi ʻolungá, ʻi heʻene ʻilo ki he ʻulungāanga mo hono fili fakalūkufua ʻo e kau tangata ko iá ʻe he siasí. Pea ʻo ka hili hono fai ʻeni ʻi he lekooti fakakātoa ʻa e siasí, ʻe pehē hono totonu mo hono toputapu ʻo e lekōtí, pea pehē pē mo hono fakapapauʻi kuo fakahoko ʻa e ouaú ʻo hangē tofu pē naʻá ne mamata ki ai ʻaki hono mata ʻoʻoná mo fanongo ʻaki hono telingá, mo hiki ha lekooti ʻo ia ʻi he lekooti fakakātoa ʻa e siasí."
                },
                {
                    "number": 5,
                    "text": "Te mou pehē nai ʻoku fuʻu fakaʻāuliliki ʻa e founga ko ʻeni ʻo e ngaahi meʻá; kae tuku ke u fakahā kiate kimoutolu ko e meʻa pē ia ke fakahoko ai ʻa e finangalo ʻo e ʻOtuá, ʻi he fai ki he ouau mo e teuteu ʻa ia naʻe tuʻutuʻuni mo teuteuʻi ʻe he ʻEikí ʻi he teʻeki ai ke ʻai ʻa e tuʻunga ʻo e māmaní, ki hono fakamoʻui ʻo e kau pekia ʻa ia ʻe pekia taʻe ʻi ai ha ʻilo ki he ongoongoleleí."
                },
                {
                    "number": 6,
                    "text": "Pea ʻikai ia ko ia pē, ka ʻoku ou loto ke mou manatuʻi naʻe fakalaulauloto ʻa Sione Fakahā ki he tefito pē ko ʻeni ʻo kau ki he kau pekiá, ʻi heʻene fakahā, ʻo hangē ko ia te mou ʻilo kuo tohi ʻi he Fakahā 20:12—Pea ne u mamata ki he pekiá, ʻa e īkí mo e lalahí, naʻe tutuʻu ʻi he ʻao ʻo e ʻOtuá; pea mo e folahi ʻo e ngaahi tohí; pea folahi mo e tohi ʻe taha, ʻa ia ko e tohi ʻo e moʻuí; pea naʻe fakamāuʻi ʻa e pekiá mei he ngaahi meʻa naʻe tohi ʻi he ngaahi tohí, ʻo fakatatau ki heʻenau ngaahi ngāué."
                },
                {
                    "number": 7,
                    "text": "Te mou ʻilo ʻi he potufolofolá ni naʻe folahi ʻa e ngaahi tohí; pea naʻe folahi mo e tohi ʻe taha, ʻa ia ko e tohi ʻo e moʻuí; ka naʻe fakamāuʻi ʻa e pekiá mei he ngaahi meʻa ʻa ia naʻe tohi ʻi he ngaahi tohí, ʻo fakatatau ki heʻenau ngaahi ngāué; ko ia ai, kuo pau pē ko e ngaahi tohi ʻoku lau ki aí ko e ngaahi tohi ia ʻa ia naʻe ʻi ai ʻa e lekooti ʻo ʻenau ngaahi ngāué, pea ʻoku ʻuhinga ia ki he ngaahi lekooti ʻoku tauhi ʻi he māmaní. Pea ko e tohi ʻa ia ko e tohi ʻo e moʻuí ko e lekooti ia ʻa ia ʻoku tauhi ʻi he langí; ʻoku tatau matematē ʻa e tefitoʻi moʻoní mo e tokāteline ʻa ia ʻoku fekau kiate kimoutolu ʻi he fakahā ʻa ia ʻoku tuʻu ʻi he tohi naʻá ku fai kiate kimoutolu ʻi he teʻeki ai te u ʻalu mei hoku nofoʻangá—koeʻuhi ʻi hoʻomou ngaahi lekooti kotoa pē ʻe lava ʻo lekooti ia ʻi he langí."
                },
                {
                    "number": 8,
                    "text": "Ko ʻeni, ko e anga ʻo e ouau ní ʻoku kau ai ʻa e mālohi ʻo e lakanga fakataulaʻeikí, ʻi he fakahā ʻa Sīsū Kalaisí, ʻa ia ʻoku fakangofua ai ke ʻilonga ʻa e meʻa te mou nonoʻo ʻi he māmaní ʻe nonoʻo ia ʻi he langí, pea ʻilonga ʻa e meʻa te mou vete ʻi he māmaní ʻe vete ia ʻi he langí. Pe, ʻi hono ʻai ʻe tahá, ʻi hano fakaʻuhingaʻi ʻe taha ʻa hono liliú, ʻilonga ha meʻa te mou lekooti ʻi he māmaní ʻe lekooti ia ʻi he langí, pea ʻilonga ha meʻa ʻoku ʻikai te mou lekooti ʻi he māmaní ʻe ʻikai lekooti ia ʻi he langí; he ʻe fakamāuʻi homou kau pekiá mei he ngaahi tohí, ʻo fakatatau ki heʻenau ngaahi ngāue ʻanautolú pē, neongo pe kuo nau fai ʻa e ngaahi ouaú ʻe kinautolu pē, pe ʻe hanau kau fakafofonga, ʻo fakatatau ki he ouau kuo teuteu ʻe he ʻOtuá ki honau fakamoʻuí talu mei he taimi ki muʻa ʻi hono ʻai ʻa e tuʻunga ʻo e māmaní, ʻo fakatatau ki he ngaahi lekooti ʻa ia kuo nau tauhi ʻo kau ki honau kau pekiá."
                },
                {
                    "number": 9,
                    "text": "ʻE hangē nai ki ha niʻihi ko ha tokāteline ngali fefeka ʻaupito ʻa ia ʻoku tau lau ki aí—ko ha mālohi ʻoku lekooti pe nonoʻo ʻi he māmaní pea nonoʻo ʻi he langí. Ka neongo iá, ʻi he ngaahi kuonga kotoa pē ʻo e māmaní, ko e taimi kotoa pē ʻoku foaki mai ai ʻe he ʻEikí ha kuonga ʻo e lakanga fakataulaʻeikí ki ha tangata ʻi he fakahā moʻoni, pe ha kau tangata, kuo foaki maʻu ai pē ʻa e mālohi ko ʻení. Ko ia, ʻilonga ha meʻa naʻe fai ʻe he kau tangata ko iá ʻi he mafaí, ʻi he huafa ʻo e ʻEikí, ʻo nau fai moʻoni mo totonu ia, pea tauhi ha lekooti totonu mo falalaʻanga ʻo ia, naʻe hoko ia ko ha fono ʻi he māmaní pea ʻi he langí, pea ʻe ʻikai lava ke fakataʻeʻaongaʻi ia, ʻo fakatatau ki he ngaahi tuʻutuʻuni ʻa e Sihova māfimafí. Ko ha lea totonu ʻeni. Ko hai ʻoku lava ke fanongo ki aí?"
                },
                {
                    "number": 10,
                    "text": "Pea ko e tahá, ko ha fakatātā ʻeni, ko e Mātiu 16:18, 19: Pea ʻoku ou tala atu foki kiate koe, Ko Pita koe, pea te u langa hoku siasí ki he maká ni; pea ʻe ʻikai lavaʻi ia ʻe he ngaahi matapā ʻo hētesí. Pea te u ʻatu kiate koe ʻa e ngaahi kī ʻo e puleʻanga ʻo e langí: pea ko ia kotoa pē te ke nonoʻo ʻi māmaní, ʻe nonoʻo ia ʻi he langí; pea ko ia te ke veteki ʻi māmaní ʻe veteki ia ʻi he langí."
                },
                {
                    "number": 11,
                    "text": "Ko ʻeni ko e meʻa lilo lahi mo fakaofo ʻo e meʻá hono kotoa, pea ko e fungani lelei taha ʻo hono kotoa ʻo e tefito ʻoku tau vakai ki aí, ʻoku kau ki ai hono maʻu ʻo e ngaahi mālohi ʻo e Lakanga Fakataulaʻeiki Toputapú. He ko ia ia ʻoku foaki ki ai ʻa e ngaahi kī ko ʻení ʻoku ʻikai faingataʻa kiate ia ke ne maʻu ha ʻilo ki he ngaahi moʻoni ʻoku kau ki hono fakamoʻui ʻo e fānau ʻa e tangatá, maʻá e kau pekiá pea mo e kakai moʻuí fakatouʻosi."
                },
                {
                    "number": 12,
                    "text": "ʻOku ʻi he meʻá ni ʻa e nāunaú mo e lāngilangí, mo e moʻui taʻe-faʻa-maté mo e moʻui taʻengatá—Ko e ouau ʻo e papitaiso ʻi he vaí, ke fakauku ʻi ai koeʻuhí ko e fakataipe ki hono tatau ʻo e pekiá, koeʻuhí ke fehoanaki ʻa e tefitoʻi moʻoni ʻe tahá mo e tefitoʻi moʻoni ʻe tahá; ko e fakauku ʻi he vaí pea mo e ʻalu hake mei he vaí ko e tatau moʻoni ia ʻo e toe tuʻu ʻa e maté ʻi heʻenau ʻalu atu mei honau ngaahi tanuʻangá; ko ia, naʻe fokotuʻu ai ʻa e ouau ko ʻení ke fokotuʻu ha fetuʻutaki ʻi he ouau ʻo e papitaiso ki he maté, ko e fakatatau ia ki he pekiá."
                },
                {
                    "number": 13,
                    "text": "Ko ia, naʻe fokotuʻu ʻa e faiʻanga papitaisó ko e fakataipe ia ʻo e faʻitoká, pea naʻe fekau ke tuʻu ia ʻi ha potu ʻi lalo ʻa ia ʻoku faʻa fakataha ki ai ʻa e kakai moʻuí, ke fakahā atu ʻa e kakai moʻuí mo e kakai kuo pekiá, pea ʻoku ʻi ai hano tatau ʻo e ngaahi meʻa kotoa pē, pea ʻoku nau fehoanaki ʻa kinautolu—ko e meʻa ʻoku fakaemāmaní ke fehoanaki mo e meʻa ʻoku fakalangí, ʻo hangē ko e meʻa naʻe fakahā ʻe Paulá, 1 Kolinitō 15:46, 47 mo e 48:"
                },
                {
                    "number": 14,
                    "text": "Ka naʻe ʻikai muʻomuʻa ʻa ia ʻoku laumālié, ka ko ia ʻoku fakakakanó; kae toki hoko ʻa ia ʻoku fakalaumālié. Ko e ʻuluaki tangatá ʻoku mei he kelekelé, ʻoku kelekeleʻia; ko hono ua ʻo e tangatá ko e ʻEiki mei he langí. Hangē ko e kelekeleʻiá ʻoku pehē pē foki ʻa kinautolu ʻoku kelekeleʻiá; pea hangē ko ia ʻoku fakalangí ʻoku pehē pē foki ʻa kinautolu ʻoku fakalangí. Pea hangē ko e ngaahi lekooti ʻi māmani ʻoku kau ki homou kau pekiá, ʻa ia kuo fai ʻo totonú, ʻoku pehē pē foki mo e ngaahi lekooti ʻi he langí. Ko ia, ko e mālohi ʻeni ke fakamaʻu mo nonoʻó, pea ʻi he ʻuhinga ʻe taha ʻo e leá, ko e ngaahi kī ʻo e puleʻangá, ʻa ia ʻoku kau ai ʻa e kī ʻo e ʻiló."
                },
                {
                    "number": 15,
                    "text": "Pea ko ʻeni, ʻe hoku ngaahi tokoua mo e ngaahi tuofāfine ʻofeina lahi, tuku ke u fakahā papau kiate kimoutolu, ko e ngaahi tefitoʻi moʻoni ʻeni ʻoku kau ki he kau pekiá mo e kakai moʻuí ʻa ia ʻoku ʻikai lava ke tukuange noaʻia ia, ʻo kau ki hotau fakamoʻuí. He ʻoku ʻaonga pea ʻoku kau lahi ʻa honau fakamoʻuí ki hotau fakamoʻuí, ʻo hangē ko e lea ʻa Paula ʻo kau ki he ngaahi tamaí—ʻoku ʻikai lava ke fakahaohaoaʻi ʻa kinautolu taʻekau ai ʻa kitautolu—pea ʻoku ʻikai lava foki ke fakahaohaoaʻi ʻa kitautolu taʻekau ai ʻa hotau kau pekiá."
                },
                {
                    "number": 16,
                    "text": "Pea ko ʻeni, ko e meʻa ki he papitaiso maʻá e kakai kuo pekiá, te u fakahā kiate kimoutolu ha potufolofola ʻe taha meia Paula, 1 Kolinitō 15:29: Kae ʻikai, pea ko e hā ʻe fai ʻe kinautolu kuo papitaiso ki he maté, ʻo kapau ʻe ʻikai ʻaupito toe tuʻu ʻa e maté? Ko e hā ʻoku papitaiso ai ʻa kinautolu ki he maté?"
                },
                {
                    "number": 17,
                    "text": "Pea ko e tahá, ko e meʻa ʻoku fetuʻutaki mo e potufolofola ko ʻení te u fakahā kiate kimoutolu ha potufolofola mei ha taha ʻo e kau palōfitá, ʻa ia naʻá ne tokanga lahi ki he fakafoki mai ʻo e lakanga fakataulaʻeikí, ko e ngaahi nāunau ʻe fakahā ʻi he ngaahi ʻaho fakaʻosí, pea ʻi ha founga makehe ʻa e tefito fakaʻofoʻofa tahá ni ʻo e ngaahi tefito kotoa pē ʻa ia ʻoku kau ki he ongoongolelei taʻengatá, ʻa ia ko e papitaiso maʻá e kakai kuo pekiá; he ʻoku pehē ʻe Malakai, ʻi he vahe fakaʻosí, veesi 5 mo e 6: Vakai, te u fekau ʻa ʻIlaisiā ko e palōfitá kiate kimoutolu ʻi he teʻeki ai ke hoko ʻa e fuʻu ʻaho lahi mo fakamanavahē ʻo e ʻEikí: Pea te ne liliu ʻa e loto ʻo e ngaahi tamaí ki he fānaú, pea mo e loto ʻo e fānaú ki heʻenau ngaahi tamaí, telia naʻá ku haʻu ke taaʻi ʻaki ʻa māmani ʻa e malaʻia."
                },
                {
                    "number": 18,
                    "text": "Naʻá ku mei lava nai ʻo hiki hano liliu ʻo e meʻá ni ke mahinongofua ange, ka ʻoku mahinongofua feʻunga ʻa e anga ʻo ʻene tuʻu he taimi ní ke feʻunga mo ʻeku taumuʻá. ʻOku feʻunga ke ʻiloʻi, ʻi he meʻa ko ʻení, ʻe taaʻi ʻa māmani ʻaki ha malaʻia tuku kehe ʻo kapau ʻe ʻi ai ha fehokotakiʻanga mālohi ʻe taha ʻi he vahaʻa ʻo e ngaahi tamaí mo e fānaú, ʻi ha tefito ʻe niʻihi pe ha tefito kehe—pea vakai, ko e hā ʻa e tefito ko iá? Ko e papitaiso ia maʻá e kakai kuo pekiá. He ʻoku ʻikai lava ke fakahaohaoaʻi ʻa kitautolu taʻekau ai ʻa kinautolu pe fakahaohaoaʻi ʻa kinautolu taʻekau ai ʻa kitautolu. Pea ʻoku ʻikai lava ʻo fakahaohaoaʻi ʻa kinautolu pe ko kitautolu taʻekau ai ʻa kinautolu kuo nau pekia ʻi he ongoongoleleí foki; he ʻoku mahuʻinga ia ʻi hono kamata ʻo e kuonga ʻo e kakato ʻo e ngaahi kuongá, ʻa ia ko e kuonga ʻoku kamata ʻeni ke fokotuʻú, ke hoko hano fakatahaʻi kakato mo fakakātoa mo haohaoa pea mo hano fakamaʻu fakataha ʻo e ngaahi kuonga fakakōsipelí mo e ngaahi kī, mo e ngaahi mālohi, mo e ngaahi nāunau, pea ke fakahā mai ia ʻo fai mai talu mei he ngaahi ʻaho ʻo ʻĀtamá ʻo aʻu mai ki he taimi lolotonga ní. Pea ʻikai ngata ai, ka ko e ngaahi meʻa kuo teʻeki ai fakahā talu mei hono ʻai ʻa e tuʻunga ʻo e māmaní, ka kuo tauhi fufuuʻi mei he kau potó mo e kau ʻiloʻiló, ʻe fakahā mai ia ki he fānau valevalé mo kinautolu ʻoku kei huhú ʻi he kuongá ni, ʻa ia ko e kuonga ʻo e kakato ʻo e ngaahi kuongá."
                },
                {
                    "number": 19,
                    "text": "Ko ʻeni, ko e hā ʻa e meʻa ʻoku tau fanongo ki ai ʻi he ongoongolelei kuo tau maʻú? Ko ha leʻo ʻo e fiefia! Ko ha leʻo ʻo e ʻaloʻofa mei he langí; pea ko ha leʻo ʻo e moʻoni mei he kelekelé; ko e ngaahi ongoongo fakafiefia ki he kau pekiá; ko ha leʻo ʻo e fiefia ki he kakai moʻuí pea mo e kau pekiá; ko e ngaahi ongoongo fakafiefia ʻo e fuʻu fiefia lahi. Hono ʻikai fakaʻofoʻofa ʻi he ngaahi moʻungá ʻa e vaʻe ʻo kinautolu ʻoku ʻomi ʻa e ngaahi ongoongo fakafiefia ʻo e ngaahi meʻa leleí, pea ʻoku nau pehē ki Saione: Vakai, ʻoku pule ʻa ho ʻOtuá! Hangē ko e ngaahi hahau ʻo Kāmelí ʻe pehē ʻa ʻene tō hifo ʻa e ʻilo ʻo e ʻOtuá kiate kinautolú!"
                },
                {
                    "number": 20,
                    "text": "Pea ko e tahá, ko e hā ʻa e meʻa ʻoku tau fanongo ki aí? Ko e ngaahi ongoongo fakafiefia mei Komola! Ko Molonai, ko e ʻāngelo mei he langí, ʻokú ne fakahā ʻa hono fakahoko ʻo e ngaahi kikite ʻa e kau palōfitá—ʻe fakahā mai ʻa e tohí. Ko ha leʻo ʻo e ʻEikí ʻi he feituʻu maomaonganoa ʻo Feietí, ʻi he vahefonua Senekaá, ʻoku folofola ʻo pehē ʻe fakamoʻoni ʻa e kau fakamoʻoni ʻe toko tolu ki he tohí! Ko e leʻo ʻo Maikelí ʻi he kauvai ʻo e vaitafe Sesikuehaná, ʻokú ne fakaʻilo ʻa e tēvoló ʻi heʻene hā mai ko ha ʻāngelo ʻo e māmá! Ko e leʻo ʻo Pita, Sēmisi, mo Sioné ʻi he feituʻu maomaonganoa ʻi he vahaʻa ʻo Hāmoni, ʻi he vahefonua Sesikuehaná, mo Kolesivili, ʻi he vahefonua Pulumí, ʻi he kauvai ʻo e vaitafe Sesikuehaná, ʻoku nau fakahā ʻoku nau maʻu ʻa e ngaahi kī ʻo e puleʻangá, pea mo e kuonga ʻo e kakato ʻo e ngaahi kuongá!"
                },
                {
                    "number": 21,
                    "text": "Pea ko e tahá, ko e leʻo ʻo e ʻOtuá ʻi he loki ʻo e Tangataʻeiki toulekeleka ko Uitemaá, ʻi Feieti, ʻi he vahefonua Senekaá, pea ʻi he ngaahi taimi kehekehe, mo e ngaahi feituʻu kehekehe ʻi hono kotoa ʻo e ngaahi fononga mo e ngaahi faingataʻaʻia ʻa e Siasí ni ʻo Sīsū Kalaisi ʻo e Kau Māʻoniʻoni ʻi he Ngaahi ʻAho Kimui Ní! Pea ko e leʻo ʻo Maikelí, ko e ʻāngelo pulé; ko e leʻo ʻo Kepalelí, pea mo Lafielí, pea mo e kau ʻāngelo kehekehe, meia Maikeli pe ko ʻĀtama ʻo aʻu mai ki he taimi lolotonga ní, ʻoku nau fakahā kotoa honau kuonga fakakōsipelí, ko ʻenau ngaahi totonú, mo ʻenau ngaahi kií, ko honau ngaahi lāngilangí, mo honau ngeiá mo e nāunaú, pea mo e mālohi ʻo honau lakanga fakataulaʻeikí; ʻo nau foaki ʻa e ʻotu lea ki he ʻotu lea, mo e akonaki ki he akonaki; ko ha kihiʻi meʻa ʻi heni pea mo ha kihiʻi meʻa ʻi hena; ʻo nau foaki kiate kitautolu ʻa e fakafiemālie ʻi heʻenau fakahā ʻa e ngaahi meʻa ʻe hokó, ʻo fakapapauʻi ʻa ʻetau ʻamanakí!"
                },
                {
                    "number": 22,
                    "text": "ʻE kāinga, he ʻikai koā ke tau fai atu ʻi ha ngāue mahuʻinga pehē? Laka atu ki muʻa kae ʻoua ʻe fakaholoholomui. Ke mou loto-toʻa, ʻe kāinga; pea fai atu, fai atu ki he ikuna! Tuku ke fiefia ʻa homou lotó, pea nēkeneka ʻo lahi ʻaupito. Tuku ke pā mai ʻa e fonuá ʻi he hiva. Tuku ke lea atu ʻa e kau pekiá ʻaki ʻa e ngaahi hiva ʻo e fakafetaʻi taʻengata ki he Tuʻi ko ʻImanuelá, ʻa ia naʻá ne tuʻutuʻuni ʻi he teʻeki ai ke ʻi ai ʻa e māmaní, ʻa e meʻa te tau lava ai ʻo huhuʻi ʻa kinautolu mei honau fale fakapōpulá; he kuo pau ke tauʻatāina ʻa e kau pōpulá."
                },
                {
                    "number": 23,
                    "text": "Tuku ke kalanga ʻa e ngaahi moʻungá ʻi he fiefia, pea mo kimoutolu ʻa e ngaahi teleʻa kotoa pē ke mou kalanga ʻi he leʻo-lahi; pea mo kimoutolu kotoa pē ʻa e ngaahi tahí mo e ngaahi fonua mōmoá, fakahā ʻa e ngaahi meʻa fakaofo ʻo homou Tuʻi Taʻengatá! Pea mo kimoutolu ʻa e ngaahi vaitafe lalahí, mo e ngaahi vaitafe īkí, mo e fanga kiʻi vai īkí, ke mou tafe atu ʻi he fiefia. Tuku ʻa e ngaahi vaó mo e ngaahi ʻakau kotoa pē ʻo e vaó ke nau fakafetaʻi ki he ʻEikí; pea ko kimoutolu ʻa e ngaahi maka fefeká ke mou tangi ʻi he fiefia! Pea tuku ke hiva fakataha ʻa e laʻaá, māhiná, pea mo e ngaahi fetuʻu ʻo e pongipongí, pea tuku ke kalanga ʻi he fiefia ʻa e ngaahi foha kotoa pē ʻo e ʻOtuá! Pea tuku ke fakahā ʻa hono huafá ʻo taʻengata pea taʻengata ʻe he ngaahi fakatupu taʻengatá! Pea ʻoku ou toe pehē, hono ʻikai ke fakaʻofoʻofa ʻa e leʻo ʻoku tau fanongo ki ai mei he langí, ʻoku fakahā ʻi hotau telingá, ʻa e nāunau, mo e fakamoʻui, mo e lāngilangi, mo e moʻui taʻe-faʻa-mate, mo e moʻui taʻengata; ʻa e ngaahi puleʻanga, ngaahi pule fakapilinisi, mo e ngaahi mālohi!"
                },
                {
                    "number": 24,
                    "text": "Vakai, ʻoku ofi mai ʻa e fuʻu ʻaho lahi ʻo e ʻEikí; pea ko hai ʻokú ne lava ke kātakiʻi ʻa e ʻaho ʻo ʻene hāʻele maí, pea ko hai ʻokú ne lava ke tuʻu ʻo ka ne ka hā maí? He ʻokú ne hangē ko ha afi ʻa e tangata fakamaʻa ukameá, pea tatau mo e koa fakamaʻa ʻa e kau foó; pea te ne nofo ʻo hangē ko e tangata fakamaʻa mo fakahaohaoaʻi ʻo e silivá, pea te ne fakahaohaoaʻi ʻa e ngaahi foha ʻo Līvaí, mo fakamaʻa ʻa kinautolu ʻo hangē ko e koulá mo e silivá, koeʻuhí ke nau ʻoatu ki he ʻEikí ha feilaulau ʻi he māʻoniʻoni. Ko ia, tuku ke tau fai, ko e siasi mo e kakai pea ko e Kau Māʻoniʻoni ʻi he Ngaahi ʻAho Kimui Ní, ha feilaulau ki he ʻEikí ʻi he māʻoniʻoni; pea tuku ke tau ʻoatu ʻi hono temipale toputapú, ʻo ka ʻosi ia, ha tohi ʻoku tuʻu ʻi ai ʻa e ngaahi lekooti ʻo hotau kau pekiá, ʻa ia ʻe feʻunga ke tali ʻi he meʻa kotoa pē."
                },
                {
                    "number": 25,
                    "text": "ʻE kāinga, ʻoku lahi ʻa e ngaahi meʻa ke u fakahā atu kiate kimoutolu ʻo kau ki he tefitó; ka te u tuku ia ʻi he taimí ni, pea hoko atu ʻa e tefitó ʻi ha taimi kehe. Ko au, ko hoʻomou tamaioʻeiki loto-fakatōkilalo mo e kaumeʻa tuʻu maʻu ai pē, ʻo hangē ko e ngaahi ʻaho kuo hilí,"
                }
            ]
        },
        "/study/scriptures/dc-testament/dc/129": {
            "uri": "/study/scriptures/dc-testament/dc/129",
            "title": "Tokāteline mo e Ngaahi Fuakava 129",
            "data_type": "chapter",
            "chapter_name": "Vahe 129",
            "chapter_summary": [
                "1–3, ʻOku ʻi he langí ʻa e ngaahi sino toe tuʻu mo e ngaahi sino fakalaumālie fakatouʻosi; 4–9, ʻOku fakahā mai ʻa e ngaahi kī ʻa ia ʻe lava ʻo ʻiloʻi ai ʻa e kau talafekau mei he tafaʻaki ʻe taha ʻo e veilí."
            ],
            "verses": [
                {
                    "number": 1,
                    "text": "ʻOku ʻi ai ʻa e faʻahinga kakai ʻe ua ʻi he langí, ʻa ia ko ʻeni: Ko e kau ʻĀngelo, ʻa ia ko e kakai toe tuʻu, ʻoku nau maʻu ʻa e ngaahi sino ʻo e kakano mo e hui—"
                },
                {
                    "number": 2,
                    "text": "Hangē ko ʻení, naʻe pehē ʻe Sīsū: Ala mai kiate au, pea mou vakai, he ʻoku ʻikai kakano mo hui ha laumālie, ʻo hangē ko ia ʻoku mou ʻiló ni ʻiate aú."
                },
                {
                    "number": 3,
                    "text": "Ko hono uá: ko e ngaahi laumālie ʻo e kau tangata angatonu kuo fakahaohaoaʻí, ʻa kinautolu ʻa ia kuo teʻeki ai ke nau toe tuʻu, ka ʻoku nau maʻu ʻa e nāunau tatau."
                },
                {
                    "number": 4,
                    "text": "ʻO ka haʻu ha talafekau ʻo ne pehē ʻokú ne maʻu ha pōpoaki mei he ʻOtuá, mafao atu ho nimá kiate ia pea kole ke mo lulululu mo ia."
                },
                {
                    "number": 5,
                    "text": "Kapau ko e ʻāngelo ia, te ne fai pehē, pea te ke ongoʻi hono nimá."
                },
                {
                    "number": 6,
                    "text": "Kapau ko e laumālie ia ʻo ha tangata angatonu kuo fakahaohaoaʻi te ne haʻu ʻi hono nāunaú; he ko e anga pē ʻe taha ia ʻokú ne lava ke hā mai aí—"
                },
                {
                    "number": 7,
                    "text": "Kole kiate ia ke mo lulululu, ka ʻe ʻikai te ne ngaue, koeʻuhí he ʻoku taʻehoa mo e founga ʻo e langí ki ha tangata angatonu ke ne fai kākā; ka te ne kei fakahā mai ai pē ʻa ʻene pōpoakí."
                },
                {
                    "number": 8,
                    "text": "Kapau ko e tēvolo ia ʻoku tatau mo e ʻāngelo ʻo e māmá, ʻo ka ke ka kole kiate ia ke mo lulululu, te ne mafao mai hono nimá kiate koe, pea ʻe ʻikai te ke ongoʻi ha meʻa; ko ia te ke lava ai ʻo ʻiloʻi ia."
                },
                {
                    "number": 9,
                    "text": "Ko e ngaahi kī lalahi ʻeni ʻe tolu ʻa ia te ke lava ʻo ʻilo ai pe ʻoku tupu mei he ʻOtuá ha ngāue."
                }
            ]
        },
        "/study/scriptures/dc-testament/dc/130": {
            "uri": "/study/scriptures/dc-testament/dc/130",
            "title": "Tokāteline mo e Ngaahi Fuakava 130",
            "data_type": "chapter",
            "chapter_name": "Vahe 130",
            "chapter_summary": [
                "1–3, ʻOku lava ke hā tonu mai ʻa e Tamaí mo e ʻAló ki he tangatá; 4–7, ʻOku nofo ʻa e kau ʻāngeló ʻi ha maama fakasilesitiale; 8–9, ʻE hoko ʻa e māmani fakasilesitialé ko ha fuʻu ʻŪlimi mo e Tūmemi lahi; 10–11, ʻOku foaki ha foʻi maka hinehina kiate kinautolu kotoa pē ʻoku nau hū ki he maama fakasilesitialé; 12–17, ʻOku ʻikai fakahā ki he Palōfitá ʻa e taimi ʻo e Hāʻele ʻAnga Uá; 18–19, Ko e poto ko ia ʻe maʻu ʻi he moʻui ko ʻení ʻe tuʻu ia mo kitautolu ʻi he Toetuʻú; 20–21, ʻOku maʻu ʻa e ngaahi tāpuaki kotoa pē ʻi he talangofua ki he fonó; 22–23, ʻOku maʻu ʻe he Tamaí mo e ʻAló ʻa e sino ʻo e kakano mo e hui."
            ],
            "verses": [
                {
                    "number": 1,
                    "text": "ʻO ka hā mai ʻa e Fakamoʻuí te tau mamata kiate ia ʻo hangē ko hono angá. Te tau vakai ko e tangata ia ʻoku tatau mo kitautolu."
                },
                {
                    "number": 2,
                    "text": "Pea ko e feohi fakakāinga ʻa ia ʻoku ʻiate kitautolu ʻi hení ʻe ʻiate kitautolu ia ʻi ai, ka ʻe ō fakataha ia mo e nāunau taʻengatá, ʻa ia ko e nāunau ʻoku ʻikai ke tau fiefia ai ʻi he taimí ni."
                },
                {
                    "number": 3,
                    "text": "Sioné 14:23—Ko e hā mai ʻa e Tamaí mo e ʻAló ʻi he veesi ko iá, ko ha hā mai fakaesino ia; pea ko e fakakaukau ʻo pehē ʻoku ʻafio ʻa e Tamaí mo e ʻAló ʻi he loto ʻo ha tangatá ko ha fakakaukau motuʻa fakaesiasi ia, pea ʻoku hala."
                },
                {
                    "number": 4,
                    "text": "Ko e tali ki he fehuʻí—He ʻikai koā ʻoku ai ʻa e lau taimi ʻa e ʻOtuá, mo e lau taimi ʻa e kau ʻāngeló, mo e lau taimi ʻa e kau palōfitá, mo e lau taimi ʻa e tangatá, ʻo fakatatau ki he maama ʻoku nau nofo aí?"
                },
                {
                    "number": 5,
                    "text": "Ko ʻeku tali ki aí, ʻIo. Ka ʻoku ʻikai ke ʻi ai ha kau ʻāngelo ʻoku ngāue mai ki he maama ko ʻení ka ko kinautolu pē ʻoku nau kau pe kuo nau kau ki aí."
                },
                {
                    "number": 6,
                    "text": "ʻOku ʻikai ke nofo ʻa e kau ʻāngeló ʻi ha palanite ʻo hangē ko e māmaní;"
                },
                {
                    "number": 7,
                    "text": "Ka ʻoku nau nofo ʻi he ʻao ʻo e ʻOtuá, ʻi ha kolope ʻoku hangē ko e tahi sioʻata mo e afi, ʻa ia ʻoku fakahā ai ʻa e ngaahi meʻa kotoa pē koeʻuhi ko honau nāunaú, ʻa e kuohilí, lolotongá, mo e kahaʻú, pea ʻoku nau ʻi he ʻao ʻo e ʻEikí maʻu ai pē."
                },
                {
                    "number": 8,
                    "text": "Ko e potu ʻoku ʻafio ai ʻa e ʻOtuá ko ha fuʻu ʻŪlimi mo e Tūmemi lahi."
                },
                {
                    "number": 9,
                    "text": "Ko e māmani ko ʻení, ʻi hono tuʻunga fakamāʻoniʻoniʻi mo taʻe-faʻa-maté, ʻe ngaohi ia ke hangē ko e kilisitala pea ʻe hoko ia ko ha ʻŪlimi mo e Tūmemi ki he kakai ʻoku nofo ʻi aí, ʻa ia ʻe fakahā ai kiate kinautolu ʻoku nofo aí, ʻa e ngaahi meʻa kotoa pē ʻoku kau ki ha puleʻanga māʻulalo ange, pe ngaahi puleʻanga kotoa pē ʻoku māʻulalo ange; pea ʻe ʻa Kalaisi ʻa e māmaní."
                },
                {
                    "number": 10,
                    "text": "Pea ʻe hoko leva ʻa e maka hinehina ʻa ia ʻoku lau ki ai ʻi he Fakahā 2:17, ko ha ʻŪlimi mo e Tūmemi ki he tangata taki taha ʻokú ne maʻu ha maká, ʻa ia ʻe fakahā mai ai ʻa e ngaahi meʻa ʻoku kau ki ha faʻahinga puleʻanga māʻolunga ange;"
                },
                {
                    "number": 11,
                    "text": "Pea ʻoku foaki ha maka hinehina kiate kinautolu kotoa pē ʻa ia ʻoku nau hū ki he puleʻanga fakasilesitialé, ʻa ia kuo tohi ai ha hingoa foʻou, ʻa ia ʻoku ʻikai ke ʻiloʻi ʻe ha tangata ka ko ia pē ʻokú ne maʻu iá. Ko e hingoa foʻoú ko e foʻi lea fakaʻilongá ia."
                },
                {
                    "number": 12,
                    "text": "ʻOku ou kikite ʻi he huafa ʻo e ʻEiki ko e ʻOtuá, ʻe hoko ʻa e kamataʻanga ʻo e ngaahi faingataʻa ʻa ia ʻe tupunga ai ʻa e lilingi toto lahi ʻi he teʻeki ai ke hāʻele mai ʻa e Foha ʻo e Tangatá pea ʻe hoko ia ʻi Kalolaina Saute."
                },
                {
                    "number": 13,
                    "text": "ʻOku ngalingali ʻe tupu ia ʻi he fakakikihi ʻo kau ki he kau pōpulá. Naʻe fakahā ʻeni kiate au ʻe ha leʻo lolotonga ʻeku lotu fakamātoato ʻo kau ki he tefito ko iá, ʻi Tīsema 25, 1832."
                },
                {
                    "number": 14,
                    "text": "Naʻá ku lotu fakamātoato ʻi ha ʻaho ʻe taha ke u ʻilo ʻa e taimi ʻo e hāʻele mai ʻa e Foha ʻo e Tangatá, peá u fanongo ki ha leʻo ʻokú ne folofola ʻaki ʻeni:"
                },
                {
                    "number": 15,
                    "text": "ʻE Siosefa, ko hoku foha, kapau te ke moʻui ʻo aʻu ki he taʻu valungofulu mā nima ʻo ho motuʻá, te ke mamata ki he fofonga ʻo e Foha ʻo e Tangatá; ko ia tuku ke feʻunga pē ʻeni, pea ʻoua ʻe toe fakahohaʻa mai kiate au ʻi he meʻá ni."
                },
                {
                    "number": 16,
                    "text": "Naʻe tuku pehē au, ʻo ʻikai te u lava ke fakapapauʻi pe ko e hāʻele mai ko ʻení ʻoku ʻuhinga ia ki he kamataʻanga ʻo e taʻu ʻe taha afé pe ki ha hāʻele mai ki muʻa, pe te u mate ʻo mamata pehē ki hono fofongá."
                },
                {
                    "number": 17,
                    "text": "ʻOku ou tui ʻe ʻikai hoko ki muʻa ʻi he taimi ko iá ʻa e hāʻele mai ʻa e Foha ʻo e Tangatá."
                },
                {
                    "number": 18,
                    "text": "ʻIlonga ha tefito ʻo e potó ʻoku tau lava ʻo maʻu ʻi he moʻui ko ʻení, te tau toe tuʻu hake pē mo ia ʻi he toetuʻú."
                },
                {
                    "number": 19,
                    "text": "Pea kapau ʻe maʻu ʻe ha tokotaha ʻi heʻene faivelengá mo e talangofuá ha ʻilo mo e poto lahi ange ʻi ha tokotaha kehe, te ne maʻu ha tuʻunga māʻolunga lahi ange pehē ʻi he maama ka haʻú."
                },
                {
                    "number": 20,
                    "text": "ʻOku ʻi ai ha fono naʻe tuʻutuʻuni pau ʻi he langí ki muʻa ʻi he teʻeki ai ke ʻai ʻa e ngaahi tuʻunga ʻo e māmaní, ʻa ia ʻoku makatuʻunga ki ai ʻa e ngaahi tāpuaki kotoa pē—"
                },
                {
                    "number": 21,
                    "text": "Pea ʻo ka tau ka maʻu ha tāpuaki mei he ʻOtuá, ʻoku tupunga ia ʻi he talangofua ki he fono ʻa ia ʻoku makatuʻunga ia ki aí."
                },
                {
                    "number": 22,
                    "text": "ʻOku maʻu ʻe he Tamaí ʻa e sino ʻo e kakano mo e hui ʻoku ongoʻingofua tatau mo e sino ʻo e tangatá; pehē foki mo e ʻAló; ka ʻoku ʻikai maʻu ʻe he Laumālie Māʻoniʻoní ʻa e sino ʻo e kakano mo e hui, ka ko e tokotaha ia ko e Laumālié pē. Ka ne ʻikai ke pehē, ʻe ʻikai lava ʻe he Laumālie Māʻoniʻoní ke nofoʻia ʻa kitautolu."
                },
                {
                    "number": 23,
                    "text": "ʻE lava ke maʻu ʻe ha tangata ʻa e Laumālie Māʻoniʻoní, pea ʻe lava ʻo maliu hifo ia kiate ia, ka ʻe ʻikai nofo ia ʻiate ia maʻu ai pē."
                }
            ]
        },
        "/study/scriptures/dc-testament/dc/131": {
            "uri": "/study/scriptures/dc-testament/dc/131",
            "title": "Tokāteline mo e Ngaahi Fuakava 131",
            "data_type": "chapter",
            "chapter_name": "Vahe 131",
            "chapter_summary": [
                "1–4, ʻOku mahuʻinga ʻa e mali fakasilesitialé ki hono maʻu ʻo e hakeakiʻi ʻi he langi taupotu tahá; 5–6, ʻOku fakamatalaʻi ʻa e anga hono fakamaʻu ʻo e tangatá ki he moʻui taʻengatá; 7–8, Ko e laumālié kotoa pē ko e meʻa ia."
            ],
            "verses": [
                {
                    "number": 1,
                    "text": "ʻI he nāunau fakasilesitialé ʻoku ʻi ai ʻa e ngaahi langi pe ngaahi tuʻunga ʻe tolu;"
                },
                {
                    "number": 2,
                    "text": "Pea ko e meʻa ʻe maʻu ai ʻa e tuʻunga māʻolunga tahá, kuo pau ke kau ha tangata ʻi he angá ni ʻo e lakanga fakataulaʻeikí [ko e ʻuhinga ki he fuakava foʻou mo taʻengata ʻo e malí];"
                },
                {
                    "number": 3,
                    "text": "Pea kapau ʻe ʻikai te ne kau ki ai, ʻe ʻikai te ne lava ke maʻu ia."
                },
                {
                    "number": 4,
                    "text": "Te ne lava ʻo hū ki he tuʻunga ʻe tahá, ka ko e ngataʻanga ia ʻo hono puleʻangá; ʻe ʻikai te ne lava ʻo maʻu ha tupulaki."
                },
                {
                    "number": 5,
                    "text": "(Mē 17, 1843.) Ko e lea papau ange ʻo e kikité ko hono ʻuhingá ko hono ʻiloʻi ʻe ha tangata kuo fakamaʻu hake ia ki he moʻui taʻengatá, ʻi he fakahā pea mo e laumālie ʻo e kikité, tuʻunga ʻi he mālohi ʻo e Lakanga Fakataulaʻeiki Toputapú."
                },
                {
                    "number": 6,
                    "text": "ʻOku ʻikai lava ke fakamoʻui ha tangata ʻi he taʻeʻiló."
                },
                {
                    "number": 7,
                    "text": "ʻOku ʻikai ke ʻi ai ha meʻa ʻe pehē ko ha meʻa ʻoku ʻikai ke ʻi ai ha meʻa. Ko e laumālie hono kotoa pē ko e meʻa ia, ka ʻoku pelepelengesi ʻaupito pe haohaoa ia, pea ʻoku ʻikai lava ke sio ki ai ka ʻi he mata pē ʻoku haohaoa ange;"
                },
                {
                    "number": 8,
                    "text": "ʻOku ʻikai te tau lava ʻo mamata ki ai; ka ʻo ka fakahaohaoaʻi hotau sinó te tau mamata ʻo ʻiloʻi ai ko e meʻa kotoa ia."
                }
            ]
        },
        "/study/scriptures/dc-testament/dc/132": {
            "uri": "/study/scriptures/dc-testament/dc/132",
            "title": "Tokāteline mo e Ngaahi Fuakava 132",
            "data_type": "chapter",
            "chapter_name": "Vahe 132",
            "chapter_summary": [
                "1–6, ʻOku maʻu ʻa e hakeakiʻí ʻi he fuakava foʻou mo taʻengata ʻo e malí; 7–14, ʻOku fakahā mai ʻa e ngaahi tuʻutuʻuni mo e ngaahi tuʻunga ʻo e fuakava ko iá; 15–20, ʻE hanga ʻe he mali fakasilesitialé mo hano hokohoko atu ʻo e ʻiuniti fakafāmilí ʻo fakaʻatā ʻa e tangatá ke nau hoko ko e ngaahi ʻotua; 21–25, ʻOku fakatau atu ʻa e hala fāsiʻi mo lausiʻí ki he ngaahi moʻui taʻengatá; 26–27, ʻOku foaki mai ʻa e fono ʻoku kau ki he lohiakiʻi ʻo e Laumālie Māʻoniʻoní; 28–39, ʻOku fai mai ʻa e ngaahi talaʻofa ʻo e tupulaki taʻengata mo e hakeakiʻí ki he kau palōfita mo e Kau Māʻoniʻoni ʻi he ngaahi kuonga kotoa pē; 40–47, ʻOku foaki kia Siosefa Sāmita ʻa e mālohi ke ne fakamaʻu mo silaʻi ʻi he māmaní pea ʻi he langí; 48–50, ʻOku fakamaʻu hake ia ʻe he ʻEikí ki hono hakeakiʻí; 51–57, ʻOku naʻinaʻi kia ʻEma Sāmita ke ne faivelenga mo angatonu; 58–66, ʻOku fakahā mai ʻa e ngaahi fono ʻa ia ʻokú ne puleʻi ʻa e maʻu ʻo e ngaahi mali tokolahí."
            ],
            "verses": [
                {
                    "number": 1,
                    "text": "Ko e moʻoni, ʻoku folofola peheni ʻe he ʻEikí kiate koe ʻa ʻeku tamaioʻeiki ko Siosefá, ko e meʻa ʻi hoʻo fehuʻi kiate au ke ʻilo pea mahino ʻa e meʻa, ʻa ia ko au, ko e ʻEikí, naʻá ku fakatonuhiaʻi ai ʻa ʻeku kau tamaioʻeiki ko ʻĒpalahamé, ʻAisaké, mo Sēkopé, kae ʻumaʻā foki ʻa Mōsese, Tēvita, mo Solomone, ko ʻeku kau tamaioʻeikí, ʻo kau ki he tefitoʻi moʻoni mo e tokāteline ʻo ʻenau maʻu ha ngaahi uaifi mo e ngaahi sinifu tokolahi—"
                },
                {
                    "number": 2,
                    "text": "Vakai, pea ʻiloange, ko au ko e ʻEiki ko ho ʻOtuá, pea te u tali kiate koe ʻo kau ki he meʻá ni."
                },
                {
                    "number": 3,
                    "text": "Ko ia, teuteu ho lotó ke ke tali mo talangofua ki he ngaahi fakahinohino ʻa ia ʻoku ou ʻamanaki ke ʻoatu kiate koé; he ko kinautolu kotoa pē kuo fakahā ki ai ʻa e fono ko ʻení kuo pau ke nau talangofua ki ai."
                },
                {
                    "number": 4,
                    "text": "He vakai, ʻoku ou fakahā kiate koe ha fuakava foʻou mo taʻengata; pea kapau ʻe ʻikai te ke talangofua ki he fuakava ko iá, pea ʻokú ke malaʻia; he ʻoku ʻikai lava ke liʻaki ʻe ha tokotaha ʻa e fuakavá ni pea ngofua kiate ia ke hū ki hoku nāunaú."
                },
                {
                    "number": 5,
                    "text": "He ko kinautolu kotoa pē ʻoku fie maʻu ha tāpuaki mei hoku nimá, te nau tauhi ʻa e fono ʻa ia naʻe fokotuʻu ki he tāpuaki ko iá, pea mo hono ngaahi tuʻunga ʻo iá, ʻo hangē ko ia naʻe fokotuʻu ʻi he teʻeki ai ke ʻai ʻa e tuʻunga ʻo e māmaní."
                },
                {
                    "number": 6,
                    "text": "Pea ko e meʻa ki he fuakava foʻou mo taʻengatá, naʻe fokotuʻu ia ki hono kakato ʻo hoku nāunaú; pea ko ia ia te ne maʻu hano kakató kuo pau pea te ne tauhi ʻa e fonó, pe ʻe fakamalaʻiaʻi ia, ʻoku folofola ʻe he ʻEiki ko e ʻOtuá."
                },
                {
                    "number": 7,
                    "text": "Pea ko e moʻoni ʻoku ou pehē kiate kimoutolu, ko e ngaahi tuʻunga ʻeni ʻo e fono ko ʻení: Ko e ngaahi fuakava, ngaahi aleapau, ngaahi palōmesi, ngaahi fatongia, ngaahi fakapapau, ngaahi lea fakapapau, ngaahi ngāue, ngaahi fetuʻutaki, ngaahi kautaha, pe ko e ngaahi ʻamanaki kotoa pē, ʻa ia ʻoku ʻikai ke fai mo fakahoko mo fakamaʻu ia ʻaki ʻa e Laumālie Māʻoniʻoni ʻo e talaʻofá, ʻo ia ʻa ia kuo paní, ki he nofo taimí pea mo e taʻengatá kotoa foki, pea ʻoku toputapu ʻaupito foki ia, ʻi he fakahā mo e fekau ʻo fou atu ʻi heʻeku tokotaha kuo paní, ʻa ia kuó u fili ʻi māmani ke ne maʻu ʻa e mālohi ní (pea kuó u fili ʻa ʻeku tamaioʻeiki ko Siosefá ke ne maʻu ʻa e mālohí ni ʻi he ngaahi ʻaho fakaʻosí, pea ko e toko taha pē ʻi he māmani ʻi ha taimi ʻe taha ʻa ia ʻoku foaki ki ai ʻa e mālohí ni mo e ngaahi kī ʻo e lakanga fakataulaʻeiki ko ʻení); ʻoku ʻikai ke ʻi ai hano ʻaonga, pe ivi, pe mālohi ʻi he toetuʻú pe hili ʻa e toetuʻu mei he maté koeʻuhí he ko e ngaahi aleapau kotoa pē ʻoku ʻikai fakahoko ʻi he founga ko ʻení ʻoku ngata ia ʻo ka mate ʻa e tangatá."
                },
                {
                    "number": 8,
                    "text": "Vakai, ko hoku falé ko ha fale ia ʻo e maau, ʻoku folofola ʻe he ʻEiki ko e ʻOtuá, pea ʻoku ʻikai ko ha fale ʻo e moveuveu."
                },
                {
                    "number": 9,
                    "text": "Te u tali koā ha feilaulau, ʻoku folofola ʻe he ʻEikí, ʻa ia ʻoku ʻikai ke fai ʻi hoku hingoá?"
                },
                {
                    "number": 10,
                    "text": "Pe te u tali koā mei homou nimá ha meʻa kuo ʻikai te u tuʻutuʻuni?"
                },
                {
                    "number": 11,
                    "text": "Pea te u tuʻutuʻuni koā kiate kimoutolu, ʻoku folofola ʻe he ʻEikí, kae ngata pē ʻi he fonó, ʻo hangē ko ʻeku tuʻutuʻuni ʻe au mo ʻeku Tamaí kiate kimoutolu, ʻi he teʻeki ai ke ʻi ai ʻa e māmaní?"
                },
                {
                    "number": 12,
                    "text": "Ko au ko e ʻEikí ko ho ʻOtuá; pea ʻoku ou fai kiate koe ʻa e fekaú ni—ʻe ʻikai haʻu ha tangata ki he Tamaí kae ʻiate au pē pe ʻi heʻeku leá, ʻa ia ko ʻeku fonó, ʻoku folofola ʻe he ʻEikí."
                },
                {
                    "number": 13,
                    "text": "Pea ko e meʻa kotoa pē ʻa ia ʻoku ʻi he māmaní, neongo pē ko e tuʻutuʻuni ia ʻe he kau tangata, ʻe he ngaahi taloni, pe ngaahi pule fakapilinisi, pe ngaahi mālohi, pe ko e ngaahi meʻa ʻoku mahuʻinga, neongo pe ko e hā ia, ʻa ia ʻoku ʻikai fou ʻiate au pe ʻi heʻeku leá, ʻoku folofola ʻe he ʻEikí, ʻe holoki hifo ia ki lalo, pea ʻe ʻikai ke tuʻu ia hili ʻa e mate ʻa e tangatá, ʻo hoko ia lolotonga pe ʻi he hili ʻa e toetuʻú, ʻoku folofola ʻe he ʻEiki ko homou ʻOtuá."
                },
                {
                    "number": 14,
                    "text": "He ʻilonga ha ngaahi meʻa ʻoku tolongá ʻoku tupu ia ʻiate au; pea ʻilonga ʻa e ngaahi meʻa ʻoku ʻikai tupu ʻiate aú ʻe lulululuʻi mo fakaʻauha ia."
                },
                {
                    "number": 15,
                    "text": "Ko ia, kapau ʻe mali ha tangata mo hano uaifi ʻi he māmaní, pea ʻikai te ne mali mo ia ʻiate au pe ʻi heʻeku leá, peá ne fuakava mo ia ʻi he lolotonga ʻene kei ʻi he māmaní pea fuakava ʻa e fefiné mo ia, ʻe ʻikai mālohi ʻa ʻena fuakavá mo e malí ʻo ka na ka mate, pea ʻo ka na ka mamaʻo mei he māmaní; ko ia, ʻe ʻikai te na haʻisia ki ha fono ʻi heʻena mamaʻo mei he māmaní."
                },
                {
                    "number": 16,
                    "text": "Ko ia, ʻo ka na ka mamaʻo mei he māmaní ʻoku ʻikai te na mali pe foaki ke mali; ka ʻoku fili ʻa kinaua ko e ongo ʻāngelo ʻi he langí, ʻa ia ko e kau ʻāngelo ko iá ko e kau tamaioʻeiki talafekau, ke ngāue maʻanautolu ʻoku feʻunga mo ha nāunau māʻolunga ʻo lahi ange, pea hulu ange ʻaupito mo taʻengata."
                },
                {
                    "number": 17,
                    "text": "He naʻe ʻikai ke tauhi ʻe he kau ʻāngelo ko ʻení ʻa ʻeku fonó; ko ia, ʻoku ʻikai lava ke fakalahi kiate kinautolu, ka ʻoku nau nofo tāutaha mo toko taha pē, taʻe ʻi ai ha hakeakiʻi, ʻi honau anga kuo fakamoʻui ai kinautolú, ʻo aʻu ki hono kotoa ʻo e nofo taʻengatá; pea fai atu mei ai ʻoku ʻikai ko e ngaahi ʻotua, ka ko e kau ʻāngelo ʻa e ʻOtuá ʻo taʻengata pea taʻengata."
                },
                {
                    "number": 18,
                    "text": "Pea ko e tahá, ko e moʻoni ʻoku ou pehē kiate kimoutolu, kapau ʻe mali ha tangata mo ha uaifi, peá ne fai ha fuakava mo ia ki he nofo taimí pea mo hono kotoa ʻo e nofo taʻengatá, kapau ʻoku ʻikai ke ʻiate au ʻa e fuakava ko iá pe ʻi heʻeku leá, ʻa ia ko ʻeku fonó, pea ʻoku ʻikai fakamaʻu ia ʻe he Laumālie Māʻoniʻoni ʻo e talaʻofá, ʻo fou ʻiate ia ʻa ia kuó u pani mo fili ki he mālohi ní, ʻoku ʻikai ke ʻaonga pe mālohi ia ʻo ka na ka mamaʻo mei he māmaní, koeʻuhí he ʻoku ʻikai ke fakatahaʻi ʻa kinaua ʻe au, ʻoku folofola ʻe he ʻEikí, pe ʻi heʻeku leá; ʻo ka na ka mamaʻo mei he māmaní ʻoku ʻikai lava ke tali ia ʻi ai, koeʻuhí he kuo vaheʻi ʻa e kau ʻāngeló mo e ngaahi ʻotua ʻi aí, ʻa ia ʻe ʻikai te na lava ʻo fakalaka atu ai; ko ia, ʻoku ʻikai te na lava ʻo maʻu ʻa hoku nāunaú; he ko hoku falé ko e fale ʻo e maau, ʻoku folofola ʻe he ʻEiki ko e ʻOtuá."
                },
                {
                    "number": 19,
                    "text": "Pea ko e tahá, ko e moʻoni ʻoku ou pehē kiate kimoutolu, kapau ʻe mali ha tangata mo ha uaifi ʻi heʻeku leá, ʻa ia ko ʻeku fonó, pea ʻi he fuakava foʻou mo taʻengatá, pea ʻoku fakamaʻu ia kiate kinaua ʻe he Laumālie Māʻoniʻoni ʻo e talaʻofá, ʻe ia ʻa ia kuo paní, ʻa ia kuó u fili ki he mālohi ko ʻení pea mo e ngaahi kī ʻo e lakanga fakataulaʻeiki ko ʻení; pea ʻe pehē kiate kinaua—Te mo ʻalu atu ʻi he ʻuluaki toetuʻú; pea kapau ʻe hoko ia hili ʻa e ʻuluaki toetuʻú, ke ʻalu atu ʻi he toetuʻu hono hokó; ʻo maʻu ʻa e ngaahi taloni, ngaahi puleʻanga, ngaahi pule fakapilinisi, mo e ngaahi mālohi, ngaahi pule, ko e ngaahi māʻolunga mo e ngaahi loloto kotoa pē—pea ʻe tohi leva ʻi he Tohi ʻo e Moʻui ʻa e Lamí, ʻe ʻikai te ne fakapō ʻo lilingi ai ha toto taʻehalaia, pea kapau te mou nofo maʻu ʻi heʻeku fuakavá, ʻo ʻikai fai ha fakapō ʻa ia ʻe lilingi ai ha toto taʻehalaia, ʻe fai kiate kinaua ʻi he ngaahi meʻa kotoa pē ʻa ia kuo hilifaki kiate kinaua ʻe heʻeku tamaioʻeikí, ʻi he nofo taimí, pe fai atu ʻi hono kotoa ʻo e nofo taʻengatá; pe ʻe mālohi kakato ia ʻo ka na ka mamaʻo mei he māmaní; pea te na fakalaka atu ʻi he kau ʻāngeló, mo e ngaahi ʻotuá, ʻa ia kuo fokotuʻu ʻi aí, ʻo maʻu hona hakeakiʻí mo e nāunau ʻi he ngaahi meʻa kotoa pē, ʻo hangē ko ia kuo fakamaʻu ki hona ʻulú, ʻa ia ko e nāunau ko ha kakato ia pea ko ha hokohoko atu ai pē ia ʻo e ngaahi hako ʻo taʻengata pea taʻengata."
                },
                {
                    "number": 20,
                    "text": "Pea te na hoko leva ko e ongo ʻotua, koeʻuhí he ʻoku ʻikai ke ʻi ai hana ngataʻanga; ko ia te na ʻi ai mei he taʻengata ki he taʻengata, koeʻuhí he ʻokú na hokohoko atu ai pē; te na māʻolunga ange leva ʻi he ngaahi meʻa kotoa pē, he ʻoku moʻulaloa kiate kinaua ʻa e ngaahi meʻa kotoa pē. Pea te na hoko leva ko e ongo ʻotua, koeʻuhí ʻokú na maʻu ʻa e mālohi kotoa pē, pea kuo moʻulaloa ʻa e kau ʻāngeló kiate kinaua."
                },
                {
                    "number": 21,
                    "text": "Ko e moʻoni, ko e moʻoni, ʻoku ou pehē kiate kimoutolu, kapau ʻe ʻikai te mou tauhi ʻeku fonó ʻe ʻikai te mou lava ʻo maʻu ʻa e nāunau ko ʻení."
                },
                {
                    "number": 22,
                    "text": "He ʻoku fāsiʻi ʻa e matapaá, pea lausiʻi ʻa e hala ʻa ia ʻoku fakatau ki he hakeakiʻí mo e hokohoko atu ʻo e ngaahi moʻuí, pea ko e tokosiʻi pē te nau ʻiloʻi iá, koeʻuhí he ʻoku ʻikai te mou tali au ʻi he māmaní pea ʻoku ʻikai foki te mou ʻiloʻi au."
                },
                {
                    "number": 23,
                    "text": "Ka ʻo kapau te mou tali au ʻi he māmaní, te mou toki ʻiloʻi leva au, pea te mou maʻu homou hakeakiʻí; koeʻuhí he ko e potu ʻoku ou ʻi aí te mou ʻi ai foki."
                },
                {
                    "number": 24,
                    "text": "Ko ʻeni ʻa e ngaahi moʻui taʻengatá—ke ʻiloʻi ʻa e ʻOtua poto mo moʻoni pē tahá, mo Sīsū Kalaisi ʻa ia naʻá ne fekauʻí. Ko au ia. Ko ia, ke mou tali ʻa ʻeku fonó."
                },
                {
                    "number": 25,
                    "text": "ʻOku fālahi ʻa e matapaá, pea laulahi ʻa e hala ʻa ia ʻoku fakatau ki he ngaahi maté; pea ʻoku ʻi ai ʻa e tokolahi ʻoku nau fou ai, koeʻuhí he ʻoku ʻikai te nau tali au, pea ʻoku ʻikai foki te nau tauhi ʻa ʻeku fonó."
                },
                {
                    "number": 26,
                    "text": "Ko e moʻoni, ko e moʻoni, ʻoku ou pehē kiate kimoutolu, kapau ʻe mali ha tangata mo ha uaifi ʻo fakatatau ki heʻeku leá, pea ʻoku fakamaʻu ʻa kinaua ʻe he Laumālie Māʻoniʻoni ʻo e talaʻofá, ʻo fakatatau ki heʻeku tuʻutuʻuní, pea fai ʻe he tangatá pe fefiné ha angahala pe maumauʻi ʻa e fuakava foʻou mo taʻengatá neongo pe ko e hā, pea mo e ngaahi faʻahinga taukae kehekehe kotoa pē, pea kapau ʻe ʻikai te na fai ha fakapō ʻa ia te na lilingi ai ʻa e toto taʻehalaiá, te na kei ʻalu atu pē ʻi he ʻuluaki toetuʻú, pea hū atu ki hona hakeakiʻí; ka ʻe fakaʻauha ʻa kinaua ʻi he kakanó, pea ʻe tukuange ʻa kinaua ki he ngaahi fakatanga ʻa Sētané ʻo aʻu ki he ʻaho ʻo e huhuʻí, ʻoku folofola ʻe he ʻEiki ko e ʻOtuá."
                },
                {
                    "number": 27,
                    "text": "Ko e lea taukae ki he Laumālie Māʻoniʻoní, ʻa ia ʻe ʻikai fakamolemoleʻi ʻi he māmaní pe ʻo ka mamaʻo mei he māmaní, ko hoʻomou fai ha fakapō ʻa ia ʻoku mou lilingi ai ha toto taʻehalaia, ʻo loto ki heʻeku maté, hili hoʻomou tali ʻa ʻeku fuakava foʻou mo taʻengatá, ʻoku folofola ʻe he ʻEiki ko e ʻOtuá; pea ko ia ia ʻe ʻikai te ne tauhi ʻa e fono ko ʻení ʻe ʻikai te ne teitei lava ʻo hū ki hoku nāunaú, ka te ne malaʻia, ʻoku folofola ʻe he ʻEikí."
                },
                {
                    "number": 28,
                    "text": "Ko au ko e ʻEiki ko ho ʻOtuá, pea te u foaki kiate koe ʻa e fono ʻo hoku Lakanga Fakataulaʻeiki Toputapú, ʻo hangē ko ia naʻe tuʻutuʻuni ʻe au pea mo ʻeku Tamaí ʻi he teʻeki ai ke ʻi ai ʻa e māmani."
                },
                {
                    "number": 29,
                    "text": "Naʻe maʻu ʻe ʻĒpalahame ʻa e ngaahi meʻa kotoa pē naʻá ne maʻú ʻi he fakahā pea mo e fekau, ʻi heʻeku leá, ʻoku folofola ʻe he ʻEikí, pea kuó ne hū atu ki hono hakeakiʻí ʻo ne nofo hifo ʻi hono taloní."
                },
                {
                    "number": 30,
                    "text": "Naʻe maʻu ʻe ʻĒpalahame ʻa e ngaahi talaʻofa ʻo kau ki hono hakó, pea mo e fua ʻo hono manavá—ʻa ia ko hono manavá kuó ke tupu mei aí, ʻa ia, ko ʻeku tamaioʻeiki ko Siosefá—ʻa ia naʻe pau ke hokohoko atu ai pē ʻi heʻenau kei lolotonga nofo ʻi he māmaní; pea ko e meʻa kia ʻĒpalahame mo hono hakó, te nau kei hokohoko atu ai pē ʻi he hili ʻa e māmaní; te nau kei hokohoko atu ai pē ʻi he māmaní pe ʻi he hili ʻa e māmaní ʻo taʻefaʻalaua ʻo hangē ko e ngaahi fetuʻú; pe, kapau te mou faʻa lau ʻa e ʻoneʻone ʻo e matātahí ʻe ʻikai te mou lava ʻo lau hono lahí."
                },
                {
                    "number": 31,
                    "text": "ʻOku ʻamoutolu foki ʻa e talaʻofá ni, koeʻuhí he ko hoʻomou tupu meia ʻĒpalahame, pea naʻe fai ʻa e talaʻofá kia ʻĒpalahame; pea ʻoku fou ʻi he fonó ni ʻa e hokohoko atu ai pē ʻo e ngaahi ngāue ʻa ʻeku Tamaí, ʻa ia ʻokú ne fakaongoongoleleiʻi ai ia ʻe ia."
                },
                {
                    "number": 32,
                    "text": "Ko ia, ke mou ʻalu, ʻo fai ʻa e ngaahi ngāue ʻa ʻĒpalahamé; ke mou kau ki heʻeku fonó pea ʻe fakamoʻui ai ʻa kimoutolu."
                },
                {
                    "number": 33,
                    "text": "Ka ʻo kapau ʻe ʻikai te mou kau ki heʻeku fonó ʻe ʻikai te mou lava ke maʻu ʻa e talaʻofa ʻa ʻeku Tamaí, ʻa ia naʻá ne fai kia ʻĒpalahamé."
                },
                {
                    "number": 34,
                    "text": "Naʻe fekau ʻe he ʻOtuá kia ʻĒpalahame, pea naʻe foaki ʻe Sela ʻa Hekaʻā kia ʻĒpalahame ke hoko ko hono uaifi. Pea ko e hā ʻa e ʻuhinga naʻá ne fai ai iá? Koeʻuhí he ko e fonó ia; pea naʻe tupu meia Hekaʻā ʻa e kakai tokolahi. Ko ia, naʻe fakahoko ʻe he meʻá ni ʻa e ngaahi talaʻofá, fakataha mo ha ngaahi meʻa kehe."
                },
                {
                    "number": 35,
                    "text": "Ko ia, naʻe halaia koā ʻa ʻĒpalahame? Ko e moʻoni ʻoku ou pehē kite kimoutolu, Naʻe ʻikai; he ko au, ko e ʻEikí, naʻá ku fekau ia."
                },
                {
                    "number": 36,
                    "text": "Naʻe fekau ʻa ʻĒpalahame ke feilaulau ʻaki ʻa hono foha ko ʻAisaké; ka neongo iá, kuo tohi ʻo pehē: ʻOua naʻá ke fakapō. Neongo iá naʻe ʻikai ke fakafisi ʻa ʻĒpalahame, pea naʻe lau ia kiate ia ko e māʻoniʻoni."
                },
                {
                    "number": 37,
                    "text": "Naʻe maʻu ʻe ʻĒpalahame ʻa e ngaahi sinifu, pea naʻa nau fānauʻi kiate ia ha fānau; pea naʻe lau ia kiate ia ko e māʻoniʻoni, koeʻuhí naʻe foaki ʻa kinautolu kiate ia, pea naʻá ne nofo maʻu ʻi heʻeku fonó; kae ʻumaʻā foki naʻe ʻikai fai ʻe ʻAisake mo Sēkope ha meʻa kehe ka ko ia pē ʻa ia naʻe fekau kiate kinauá; pea koeʻuhi ko e ʻikai te nau fai ha toe meʻa kehe ka ko ia pē naʻe fekau kiate kinautolú, ko ia kuó nau hū atu ai ki honau hakeakiʻi, ʻo fakatatau ki he ngaahi talaʻofá, ʻo nau nofo ʻi he ngaahi taloni, pea ʻoku ʻikai ko e kau ʻāngelo ʻa kinautolu ka ko e ngaahi ʻotua."
                },
                {
                    "number": 38,
                    "text": "Naʻe maʻu foki ʻe Tēvita ha ngaahi mali mo e ngaahi sinifu tokolahi, kae ʻumaʻā foki mo Solomone mo Mōsese, ko ʻeku ongo tamaioʻeiki, ʻo hangē foki ko e tokolahi kehe ʻo ʻeku kau tamaioʻeikí, talu mei he kamataʻanga ʻo e fakatupú ʻo aʻu mai ki he taimí ni; pea naʻe ʻikai te nau fai angahala ʻi ha meʻa ka ʻi he ngaahi meʻa pē ʻa ia naʻe ʻikai te nau maʻu meiate aú."
                },
                {
                    "number": 39,
                    "text": "Naʻe foaki ʻa e ngaahi mali mo e ngaahi sinifu ʻo Tēvitá kiate ia meiate au, ʻi he nima ʻo Nētane, ko ʻeku tamaioʻeikí, pea mo e niʻihi kehe ʻo e kau palōfita ʻa ia naʻa nau maʻu ʻa e ngaahi kī ʻo e mālohí ni; pea naʻe ʻikai te ne fai angahala kiate au ʻi ha meʻa ʻe taha ʻi he ngaahi meʻá ni tuku kehe ʻi he meʻa naʻe kau kia ʻUlia mo hono uaifí; pea, ko ia, kuó ne tō ai mei hono hakeakiʻí, ʻo maʻu hono tufakangá; pea ʻe ʻikai te ne maʻu ʻa kinautolu ʻo ka ne ka mamaʻo mei he māmaní, he naʻá ku foaki ʻa kinautolu ki ha tokotaha kehe, ʻoku folofola ʻe he ʻEikí."
                },
                {
                    "number": 40,
                    "text": "Ko au ko e ʻEiki ko ho ʻOtuá, pea naʻá ku ʻoatu kiate koe, ʻa ʻeku tamaioʻeiki ko Siosefá, ha tuʻutuʻuni, pea fakafoki mai ʻa e ngaahi meʻa kotoa pē. Kole ha meʻa pē ʻa ia ʻoku ke loto ki aí, pea ʻe foaki ia kiate koe ʻo fakatatau ki heʻeku leá."
                },
                {
                    "number": 41,
                    "text": "Pea ko e meʻa ʻi hoʻo fehuʻi ʻo kau ki he tonó, ko e moʻoni, ko e moʻoni, ʻoku ou pehē kiate koe, kapau ʻe maʻu ʻe ha tangata ha uaifi ʻi he fuakava foʻou mo taʻengatá, pea kapau te ne nonofo mo ha tangata kehe, pea kuo ʻikai teu tuʻutuʻuni ia kiate ia ʻi he pani toputapú, kuó ne tono tangata ai pea ʻe fakaʻauha ia."
                },
                {
                    "number": 42,
                    "text": "Kapau ʻoku ʻikai te ne kau ʻi he fuakava foʻou mo taʻengatá, peá ne nonofo mo ha tangata kehe, kuó ne tono tangata ai."
                },
                {
                    "number": 43,
                    "text": "Pea kapau ʻe nonofo hono husepānití mo ha fefine kehe, pea naʻá ne haʻisia ʻi ha fuakava, kuó ne maumauʻi ai ʻene fuakavá pea kuó ne tono fefine."
                },
                {
                    "number": 44,
                    "text": "Pea ʻo kapau naʻe ʻikai te ne tono tangata, ka ʻokú ne taʻehalaia pea kuo ʻikai te ne maumauʻi ʻene fuakavá, pea ʻokú ne ʻiloʻi ia, peá u fakahā ia kiate koe, ʻa ʻeku tamaioʻeiki ko Siosefá, te ke maʻu leva ʻa e mālohi, ʻi he mālohi ʻo ʻeku Lakanga Fakataulaʻeiki Māʻoniʻoní, ke ke ʻave ia ʻo foaki kiate ia ʻa ia kuo ʻikai te ne tono fefine ka kuó ne faitotonú; koeʻuhí ʻe fokotuʻu ia ko e pule ki he tokolahi."
                },
                {
                    "number": 45,
                    "text": "He kuó u foaki kiate koe ʻa e ngaahi kī mo e mālohi ʻo e lakanga fakataulaʻeikí, ʻa ia kuó u fakafoki mai ai ʻa e ngaahi meʻa kotoa pē, peá u fakahā kiate koe ʻa e ngaahi meʻa kotoa pē ʻi hono taimi totonu."
                },
                {
                    "number": 46,
                    "text": "Pea ko e moʻoni, ko e moʻoni, ʻoku ou pehē kiate koe, ʻilonga ha meʻa te ke fakamaʻu ʻi he māmaní, ʻe fakamaʻu ia ʻi he langí; pea ʻilonga ha meʻa te ke nonoʻo ʻi he māmaní, ʻi hoku hingoá pea ʻi heʻeku leá, ʻoku folofola ʻe he ʻEikí, ʻe nonoʻo ia ʻo taʻengata ʻi he langí; pea ko ia ia ʻa ia te ke fakamolemoleʻi ʻene ngaahi angahalá ʻi he māmaní ʻe fakamolemoleʻi ia ʻo taʻengata ʻi he langí; pea ko ia ia te ke tuku ai pē ʻene ngaahi angahalá ʻi he māmaní ʻe tuku ai pē ia ʻi he langí."
                },
                {
                    "number": 47,
                    "text": "Pea ko e tahá, ko e moʻoni ʻoku ou pehē, ʻilonga ia te ke tāpuakiʻí te u tāpuakiʻi ia, pea ʻilonga ia te ke fakamalaʻiaʻí te u fakamalaʻiaʻi ia, ʻoku folofola ʻe he ʻEikí; he ko au, ko e ʻEikí, ko ho ʻOtuá au."
                },
                {
                    "number": 48,
                    "text": "Pea ko e tahá, ko e moʻoni ʻoku ou pehē kiate koe, ʻa ʻeku tamaioʻeiki ko Siosefá, ʻilonga ha meʻa te ke foaki ʻi he māmaní, pea ʻilonga ia ʻokú ke foaki ki ai ha toko taha ʻi he māmaní, ʻi heʻeku leá pea fakatatau ki heʻeku fonó, ʻe ʻaʻahi ki ai ʻaki ʻa e ngaahi tāpuaki kae ʻikai ko e ngaahi malaʻia, pea ʻaki hoku mālohí, ʻoku folofola ʻe he ʻEikí, pea ʻe ʻikai fakahalaiaʻi ia ʻi he māmaní pea ʻi he langí."
                },
                {
                    "number": 49,
                    "text": "He ko au ko e ʻEiki ko ho ʻOtuá, pea te u ʻiate koe ʻo aʻu ki he ngataʻanga ʻo e māmaní, pea mo hono kotoa ʻo e taʻengatá; he ko e moʻoni ʻoku ou fakamaʻu kiate koe ʻa ho hakeakiʻí, pea teuteu ha taloni moʻou ʻi he puleʻanga ʻo ʻeku Tamaí, fakataha mo ʻĒpalahame ko hoʻo tamaí."
                },
                {
                    "number": 50,
                    "text": "Vakai, kuó u mamata ki hoʻo ngaahi feilaulaú, pea te u fakamolemoleʻi ʻa hoʻo ngaahi angahala kotoa pē; kuó u mamata ki hoʻo ngaahi feilaulau ʻi he talangofua ki he meʻa ʻa ia kuó u fakahā kiate koé. Ko ia, ke ke ʻalu, pea ʻoku ou tofa ha hala ke ke hao ai, ʻo hangē ko ʻeku tali ʻa e feilaulau ʻaki ʻe ʻĒpalahame ʻa hono foha ko ʻAisaké."
                },
                {
                    "number": 51,
                    "text": "Ko e moʻoni, ʻoku ou pehē kiate koe: ʻOku ou fai ha fekau ki heʻeku kaunanga ko ʻEma Sāmita, ko ho uaifí, ʻa ia kuó u foaki kiate koé, ke ne taʻofi ia pea ʻoua te ne maʻu ʻa e meʻa ʻa ia naʻá ku fekau kiate koe ke ke ʻoange kiate iá; he naʻá ku fai ia, ʻoku folofola ʻe he ʻEikí, ke siviʻi ʻa kimoutolu kotoa pē, ʻo hangē ko ʻeku fai kia ʻĒpalahamé, pea ke u ʻekeʻi ha foaki mei ho nimá, ʻi he fuakava mo e feilaulau."
                },
                {
                    "number": 52,
                    "text": "Pea tuku ʻa ʻeku kaunanga ko ʻEma Sāmitá, ke ne tali ʻa kinautolu kotoa pē kuo foaki ki heʻeku tamaioʻeiki ko Siosefá, pea ʻoku nau angamaʻa mo maʻa ʻi hoku ʻaó; pea ko kinautolu ʻoku ʻikai ke maʻa, pea kuo nau pehē naʻa nau maʻá, ʻe fakaʻauha ʻa kinautolu, ʻoku folofola ʻe he ʻEiki ko e ʻOtuá."
                },
                {
                    "number": 53,
                    "text": "He ko au ko e ʻEiki ko ho ʻOtuá, pea te ke talangofua ki hoku leʻó; pea ʻoku ou tuku ki heʻeku tamaioʻeiki ko Siosefá ke fokotuʻu ia ko e pule ki he ngaahi meʻa lahi; he kuó ne faivelenga ʻi ha ngaahi meʻa siʻi, pea ʻe fai atu mei heni te u fakamālohia ia."
                },
                {
                    "number": 54,
                    "text": "Pea ʻoku ou fekau ki heʻeku kaunanga ko ʻEma Sāmitá, ke ne nofo maʻu pea pīkitai ki heʻeku tamaioʻeiki ko Siosefá, kae ʻikai ki ha tokotaha kehe. Ka ʻo kapau ʻe ʻikai te ne tauhi maʻu ʻa e fekaú ni, ʻe fakaʻauha ia, ʻoku folofola ʻe he ʻEikí; he ko e ʻEiki ko ho ʻOtuá au, pea te u fakaʻauha ia ʻo kapau ʻe ʻikai te ne nofo maʻu ʻi heʻeku fonó."
                },
                {
                    "number": 55,
                    "text": "Ka ʻo kapau ʻe ʻikai te ne tauhi ʻa e fekaú ni, ʻe fai leva ʻe heʻeku tamaioʻeiki ko Siosefá ʻa e ngaahi meʻa kotoa pē maʻana, ʻo hangē ko ʻene leá; pea te u tāpuakiʻi ia mo fakatokolahi ia pea foaki kiate ia ʻo liunga teau ʻi he māmaní, ʻi he ngaahi tamai, mo e ngaahi faʻē, ngaahi tokoua, mo e ngaahi tuofāfine, ngaahi fale mo e ngaahi konga kelekele, ngaahi uaifi mo e fānau, mo e ngaahi kalauni ʻo e ngaahi moʻui taʻengata ʻi he ngaahi maama taʻengatá."
                },
                {
                    "number": 56,
                    "text": "Pea ko e tahá, ko e moʻoni ʻoku ou pehē, tuku ke fakamolemoleʻi ʻe heʻeku kaunangá ʻa ʻeku tamaioʻeiki ko Siosefá koeʻuhi ko ʻene ngaahi fai halá; pea ʻe toki fakamolemoleʻi ia koeʻuhi ko ʻene ngaahi fai hala, ʻa ia kuó ne fai hala ai kiate aú; pea ko au, ko e ʻEiki ko ho ʻOtuá, te u tāpuakiʻi ia mo fakatokolahi ia, pea ngaohi hono lotó ke fiefia."
                },
                {
                    "number": 57,
                    "text": "Pea ko e tahá, ʻoku ou pehē, ke ʻoua naʻa tukuange ʻe heʻeku tamaioʻeiki ko Siosefá ʻa ʻene ngaahi koloá mei hono nimá, telia naʻa haʻu ha fili ʻo fakaʻauha ia; he ʻoku feinga ʻa Sētane ke fakaʻauha; he ko au ko e ʻEiki ko ho ʻOtuá, pea ko ʻeku tamaioʻeiki ia; pea vakai pea ʻiloange, ʻoku ou ʻiate ia, ʻo hangē ko ʻeku ʻia ʻĒpalahame, ko hoʻo tamaí, ʻio ʻo aʻu ki hono hakeakiʻí mo e nāunaú."
                },
                {
                    "number": 58,
                    "text": "Ko ʻeni, ko e meʻa ki he fono ʻo e lakanga fakataulaʻeikí, ʻoku ʻi ai ʻa e ngaahi meʻa lahi ʻoku kau ki ai."
                },
                {
                    "number": 59,
                    "text": "Ko e moʻoni, kapau ʻe ui ha tangata ʻe heʻeku Tamaí, ʻo hangē ko ʻĒloné, ʻi hoku leʻo pē ʻoʻokú, pea ʻi he leʻo ʻo ia ʻa ia naʻá ne fekauʻi aú, pea kuó u tāpuakiʻi ʻaki ia ʻa e ngaahi kī ʻo e mālohi ʻo e lakanga fakataulaʻeiki ní, kapau te ne fai ha meʻa ʻi hoku hingoá, pea fakatatau ki heʻeku fonó pea ki heʻeku leá, ʻe ʻikai te ne fai hala ai, pea te u fakatonuhiaʻi ia."
                },
                {
                    "number": 60,
                    "text": "Ko ia, tuku ke ʻoua naʻa ʻi ai ha taha te ne lauʻi ʻa ʻeku tamaioʻeiki ko Siosefá; he te u fakatonuhiaʻi ia; he te ne fai ʻa e feilaulau ʻa ia ʻoku ou fie maʻu mei hono nimá koeʻuhi ko ʻene ngaahi maumau-fonó, ʻoku folofola ʻe he ʻEiki ko homou ʻOtuá."
                },
                {
                    "number": 61,
                    "text": "Pea ko e tahá, ko e meʻa ki he fono ʻo e lakanga fakataulaʻeikí—kapau ʻe mali ha tangata mo ha tāupoʻou, pea loto ke mali mo ha taha kehe, pea loto ki ai ʻa e ʻuluakí, pea kapau te ne mali mo hono uá, pea ko e ongo tāupoʻou ʻa kinaua, pea kuo ʻikai te na fuakava mo ha toe tangata kehe, ʻokú ne tonuhia leva; ʻoku ʻikai te ne lava ke tono fefine ai, he kuo foaki ʻa kinaua kiate ia; he ʻoku ʻikai te ne lava ʻo tono fefine mo ia ʻa ia ʻoku ʻaʻana ʻo ʻikai ʻa ha taha kehé."
                },
                {
                    "number": 62,
                    "text": "Pea kapau ʻe foaki kiate ia ʻa e kau tāupoʻou ʻe toko hongofulu ʻi he fonó ni, ʻoku ʻikai te ne lava ke tono fefine ai, he ʻoku ʻaʻana ʻa kinautolu, pea kuo foaki ʻa kinautolu kiate ia; ko ia ʻokú ne tonuhia."
                },
                {
                    "number": 63,
                    "text": "Ka ʻo kapau ʻe ʻi ai ha toko taha pe ko ha taha pē ʻi he kau tāupoʻou ʻe toko hongofulú, ʻi he hili ʻene mali mo iá, ne nofo ia mo ha tangata, kuó ne tono tangata, pea ʻe fakaʻauha ia; he kuo foaki ʻa kinautolu kiate iá ke fakatokolahi mo fakakakai ʻa e māmaní, ʻo fakatatau ki heʻeku fekaú, pea ke fakahoko ʻa e talaʻofa ʻa ia naʻe fai ʻe heʻeku Tamaí ʻi he teʻeki ai ke ʻai ʻa e tuʻunga ʻo e māmaní, pea ki honau hakeakiʻi ʻi he ngaahi maama taʻengatá, koeʻuhí ke nau fanauʻi ʻa e ngaahi laumālie ʻo e tangatá; he ʻoku hoko atu ai pē ʻi he meʻá ni ʻa e ngāue ʻa ʻeku Tamaí, koeʻuhí ke fakalāngilangiʻi ia."
                },
                {
                    "number": 64,
                    "text": "Pea ko e tahá, ko e moʻoni, ko e moʻoni, ʻoku ou pehē kiate kimoutolu, kapau ʻe maʻu ha uaifi ʻe ha tangata, ʻa ia ʻoku ʻiate ia ʻa e ngaahi kī ʻo e mālohí ni, peá ne akoʻi kiate ia ʻa e fono ʻo hoku lakanga fakataulaʻeikí, ʻo fekauʻaki mo e ngaahi meʻá ni, ʻoku totonu leva ke ne tui mo tauhi kiate ia, pe ʻe fakaʻauha ia, ʻoku folofola ʻe he ʻEiki ko homou ʻOtuá; he te u fakaʻauha ia; he te u fakalāngilangiʻi ʻa hoku hingoá ʻiate kinautolu kotoa pē ʻoku tali mo nofo maʻu ʻi heʻeku fonó."
                },
                {
                    "number": 65,
                    "text": "Ko ia, ʻe ngofua ʻiate au ke ne maʻu ʻa e ngaahi meʻa kotoa pē ʻa ia ko au ko e ʻEiki ko hono ʻOtuá, te u foaki kiate iá, koeʻuhí ko ha ʻikai tali ʻe he fefiné ʻa e fonó ni, koeʻuhi naʻe ʻikai ke tui mo tauhi kiate ia ʻo fakatatau ki heʻeku leá; pea ʻe hoko leva ʻa e fefiné ko e maumau-fono; pea ʻoku ʻataʻatā ʻa e tangatá mei he fono ʻo Selá, ʻa ia naʻe tauhi kia ʻĒpalahame ʻo fakatatau ki he fonó ʻi heʻeku fekau kia ʻĒpalahame ke maʻu ʻa Hekaʻā ko hono uaifí."
                },
                {
                    "number": 66,
                    "text": "Pea ko ʻeni, ko e meʻa ki he fonó ni, ko e moʻoni, ko e moʻoni, ʻoku ou pehē kiate kimoutolu, te u fakahā mo ha ngaahi meʻa kehe kiate kimoutolu ʻamuí ni; ko ia, tuku ke feʻunga ʻeni ʻi he taimí ni. Vakai, ko au ko e ʻAlifá mo e ʻŌmeká. ʻĒmeni."
                }
            ]
        },
        "/study/scriptures/dc-testament/dc/133": {
            "uri": "/study/scriptures/dc-testament/dc/133",
            "title": "Tokāteline mo e Ngaahi Fuakava 133",
            "data_type": "chapter",
            "chapter_name": "Vahe 133",
            "chapter_summary": [
                "1–6, ʻOku fekau ki he Kāingalotú ke nau teuteu ki he Hāʻele ʻAnga Uá; 7–16; ʻOku fekau ki he kakai kotoa pē ke nau hola mei Pāpilone, pea haʻu ki Saione, mo teuteu ki he fuʻu ʻaho lahi ʻo e ʻEikí; 17–35, Te ne tuʻuʻi he Moʻunga Saioné, pea hoko ʻa e ngaahi konitinēnití ko e fonua pē taha, pea ʻe foki mai ʻa e ngaahi faʻahinga ʻe hongofulu ʻo ʻIsileli naʻe molé; 36–40, Naʻe fakafoki mai ʻa e ongoongoleleí ʻia Siosefa Sāmita ke malanga ʻaki ki he māmaní kotoa; 41–51, ʻE hāʻele hifo ʻa e ʻEikí ke sāuni ki he kau fai angahalá; 52–56, ʻE hoko ia ko e taʻu ʻo e huhuʻí; 57–74, ʻE ʻoatu ʻa e ongoongoleleí ke fakahaofi ʻa e Kau Māʻoniʻoní pea ki hono fakaʻauha ʻo e kau fai angahalá."
            ],
            "verses": [
                {
                    "number": 1,
                    "text": "Tokanga mai, ʻa kimoutolu ʻa e kakai ʻo hoku siasí, ʻoku folofola ʻe he ʻEiki ko homou ʻOtuá, pea fanongo ki he folofola ʻa e ʻEikí ʻo kau kiate kimoutolu—"
                },
                {
                    "number": 2,
                    "text": "ʻA e ʻEikí ko ia ʻe hāʻele fakafokifā mai ki hono temipalé; ʻa e ʻEikí ko ia ʻe hāʻele hifo ki he māmaní mo e malaʻia ke fai fakamaau; ʻio, ki he ngaahi puleʻanga kotoa pē ʻa ia ʻoku nau fakangaloʻi ʻa e ʻOtuá, pea ki he kau taʻe anga faka-ʻOtua kotoa pē ʻiate kimoutolú."
                },
                {
                    "number": 3,
                    "text": "He te ne fakahā hono toʻukupu māʻoniʻoní ʻi he ʻao ʻo e ngaahi puleʻanga kotoa pē, pea ʻe mamata ʻa e ngaahi ngataʻanga kotoa pē ʻo e māmaní ki he fakamoʻui ʻa honau ʻOtuá."
                },
                {
                    "number": 4,
                    "text": "Ko ia, mou teuteu, mou teuteu; ʻa kimoutolu ko hoku kakaí; fakamāʻoniʻoniʻi ʻa kimoutolu; mou kātoa fakataha, ʻa kimoutolu ʻa e kakai ʻo hoku siasí, ki he fonua ko Saioné, ʻa kimoutolu kotoa pē ʻa ia kuo ʻikai ke fekauʻi ke mou tatalí."
                },
                {
                    "number": 5,
                    "text": "Mou ʻalu atu mei Pāpilone. Ke maʻa ʻa kimoutolu ʻoku fua ʻa e ngaahi ipu ʻa e ʻEikí."
                },
                {
                    "number": 6,
                    "text": "Ui hoʻomou ngaahi fakataha molumalú, pea faʻa fealēleaʻaki ʻiate kimoutolu. Pea tuku ke ui ʻa e tangata kotoa pē ki he huafa ʻo e ʻEikí."
                },
                {
                    "number": 7,
                    "text": "ʻIo, ko e moʻoni ʻoku ou toe pehē kiate kimoutolu, kuo hokosia ʻa e taimi ʻa ia ʻoku ʻoatu ai ʻa e leʻo ʻo e ʻEikí kiate kimoutolu: Ke mou ʻalu atu mei Pāpilone; ke mou kātoa fakataha mai mei he lotolotonga ʻo e ngaahi puleʻangá, mei he ngaahi matangi ʻe faá, mei he ngataʻanga ʻe taha ʻo e langí ki he ngataʻanga ʻe tahá."
                },
                {
                    "number": 8,
                    "text": "Fekauʻi atu ʻa e kaumātuʻa ʻo hoku siasí ki he ngaahi puleʻanga ʻoku mamaʻó; ki he ngaahi motu ʻo e tahí; fekauʻi atu ha niʻihi ki he ngaahi fonua mulí; ui atu ki he ngaahi puleʻanga kotoa pē, ʻo fuofua fai ki he kau Senitailé, pea toki fai ki he kau Siú."
                },
                {
                    "number": 9,
                    "text": "Pea vakai, pea ʻiloange, ʻe hoko ʻeni ko ʻenau kalangá, pea ko e leʻo ʻo e ʻEikí ki he kakai kotoa pē: Ke mou ʻalu atu ki he fonua ko Saioné, koeʻuhí ke fakalahi ki he ngaahi ngataʻanga fonua ʻo hoku kakaí, pea ke lava ke fakamālohi ʻa hono ngaahi siteikí, pea ke lava ke mafola atu ʻa Saione ki he ngaahi potu fonua takatakaí."
                },
                {
                    "number": 10,
                    "text": "ʻIo, tuku ke ongo atu ʻa e kalangá ʻi he lotolotongaʻo e kakai kotoa pē: ʻĀ hake pea tuʻu hake, pea ʻalu atu ke fakafetaulaki ki he Tangata Taʻané; vakai pea ʻiloange, ʻoku haʻu ʻa e Tangata Taʻané; mou ʻalu atu ke fakafetaulaki kiate ia. Mou teuteuʻi ʻa kimoutolu ki he fuʻu ʻaho lahi ʻo e ʻEikí."
                },
                {
                    "number": 11,
                    "text": "Ko ia, ke mou leʻo, he ʻoku ʻikai te mou ʻilo ʻa e ʻahó pe ko e houá."
                },
                {
                    "number": 12,
                    "text": "Ko ia, tuku ʻa kinautolu ʻoku ʻi he lotolotonga ʻo e kau Senitailé ke nau hola ki Saione."
                },
                {
                    "number": 13,
                    "text": "Pea tuku ʻa kinautolu ʻoku kau ki Siutá ke nau hola ki Selūsalema, ki he ngaahi moʻunga ʻo e fale ʻo e ʻEikí."
                },
                {
                    "number": 14,
                    "text": "Mou ʻalu atu mei he lotolotonga ʻo e ngaahi puleʻangá, ʻio mei Pāpilone, mei he lotolotonga ʻo e fai angahalá, ʻa ia ko e Pāpilone fakalaumālié."
                },
                {
                    "number": 15,
                    "text": "Ka ko e moʻoni, ʻoku folofola peheni ʻe he ʻEikí, ke ʻoua naʻa fai hoʻomou feholakí ʻi he fakatoʻotoʻo, kae tuku ke teuteu ʻa e ngaahi meʻa kotoa pē ki muʻa ʻiate kimoutolu; pea ko ia ia ʻokú ne ʻalú, tuku ke ʻoua naʻá ne sio ki mui, telia naʻa hoko atu kiate ia ʻa e fakaʻauha fakafokifā."
                },
                {
                    "number": 16,
                    "text": "Tokanga pea fanongo mai, ʻa kimoutolu ʻa e kakai ʻo e māmaní. Fanongo fakataha ʻa kimoutolu ʻa e kaumātuʻa ʻo hoku siasí, pea fanongo ki he leʻo ʻo e ʻEikí; he ʻokú ne ui atu ki he kakai kotoa pē, pea ʻokú ne fekauʻi ʻa e kakai kotoa pē ʻi he feituʻu kotoa pē ke fakatomala."
                },
                {
                    "number": 17,
                    "text": "He vakai, kuo fekauʻi atu ʻe he ʻEiki ko e ʻOtuá ʻa e ʻāngelo ʻoku kalanga ʻi he loto langí, ʻo pehē: Mou teuteu ʻa e hāʻeleʻanga ʻo e ʻEikí, pea fakatonutonu ʻa hono ngaahi hāʻeleʻangá, he ʻoku ofi mai ʻa e houa ʻo ʻene hāʻele maí—"
                },
                {
                    "number": 18,
                    "text": "ʻO ka tuʻu ʻa e Lamí ʻi he funga ʻo e Moʻunga ko Saioné, pea ʻe ʻiate ia ʻa e toko taha kilu fā mano fā afe, kuo tohi ʻa e huafa ʻo ʻene Tamaí ʻi honau foʻi laʻé."
                },
                {
                    "number": 19,
                    "text": "Ko ia, mou teuteu ki he hāʻele mai ʻa e Tangata Taʻané; mou ʻalu, mou ʻalu atu ke fakafetaulaki kiate ia."
                },
                {
                    "number": 20,
                    "text": "He vakai, te ne tuʻu ʻi he funga moʻunga ʻo e ʻŌlivé, pea ʻi he funga ʻo e tahi lahí, ʻio ʻa e fuʻu moana lahí, pea ʻi he ngaahi motu ʻo e tahí, peaʻi he fonua ko Saioné."
                },
                {
                    "number": 21,
                    "text": "Pea te ne fakaongo atu ʻa hono leʻó mei Saione, pea te ne folofola mei Selūsalema, pea ʻe ongona ʻa hono leʻó ʻi he lotolotonga ʻo e kakai kotoa pē;"
                },
                {
                    "number": 22,
                    "text": "Pea ko e leʻo ia ʻe hangē ko e leʻo ʻo e ngaahi vai lahi, pea hangē ko e leʻo ʻo e mana lahi, ʻa ia ʻe holoki hifo ʻa e ngaahi moʻungá, pea he ʻikai ke ʻiloa ʻa e ngaahi teleʻá."
                },
                {
                    "number": 23,
                    "text": "Te ne fekau ki he fuʻu moaná, pea ʻe tekeʻi fakaholomui atu ia ki he ngaahi fonua fakatokelaú, pea ʻe hoko ʻa e ngaahi motú koe fonua pē ʻe taha;"
                },
                {
                    "number": 24,
                    "text": "Pea ko e fonua ko Selūsalemá pea mo e fonua ko Saioné, ʻe fakafoki atu ki hona tuʻunga ʻonauá, pea ʻe tatau ʻa e māmaní mo hono anga ʻi he ngaahi ʻaho ʻi he teʻeki ai ke vahevahe iá."
                },
                {
                    "number": 25,
                    "text": "Pea ko e ʻEikí, ʻio ʻa e Fakamoʻuí, te ne tuʻu ʻi he lotolotonga ʻo hono kakaí, pea pule ki he kakano kotoa pē."
                },
                {
                    "number": 26,
                    "text": "Pea ko kinautolu ʻoku ʻi he ngaahi fonua ʻi he tokelaú ʻe manatuʻi ʻa kinautolu ʻi he ʻao ʻo e ʻEikí; pea ʻe fanongo ʻa honau kau palōfitá ki hono leʻó, pea ʻe ʻikai te nau toe taʻofi ʻa kinautolu; pea te nau taaʻi ʻa e ngaahi maká, pea ʻe tafe hifo ʻa e ʻaisí ʻi honau ʻaó."
                },
                {
                    "number": 27,
                    "text": "Pea ʻe fokotuʻu hake ha fuʻu hala lahi ʻi he lotolotonga ʻo e fuʻu moaná."
                },
                {
                    "number": 28,
                    "text": "ʻE hoko ʻa honau ngaahi filí ko e meʻa te nau pō."
                },
                {
                    "number": 29,
                    "text": "Pea ʻe tupu hake ʻi he ngaahi toafa mamaté ha ngaahi ano ʻo e vai moʻui; pea ko e kelekele pakupakú ʻe ʻikai toe hoko ko e fonua ʻoku fie maʻu vai."
                },
                {
                    "number": 30,
                    "text": "Pea te nau ʻomai ʻenau ngaahi koloa mahuʻingá ki he fānau ʻa ʻIfalemí, ko ʻeku kau tamaioʻeikí."
                },
                {
                    "number": 31,
                    "text": "Pea ʻe tetetete ʻa e ngaahi ngataʻanga ʻo e ngaahi moʻunga taʻengatá ʻi honau ʻaó."
                },
                {
                    "number": 32,
                    "text": "Pea te nau fakatōmapeʻe hifo ʻi ai pea ʻe hilifaki ki honau ʻulú ʻa e kalauni ʻo e nāunau, ʻio ʻi Saione, ʻi he nima ʻo e kau tamaioʻeiki ʻa e ʻEikí, ʻio ʻa e fānau ʻa ʻIfalemí."
                },
                {
                    "number": 33,
                    "text": "Pea te nau fonu ʻi he ngaahi hiva ʻo e fiefia taʻengata."
                },
                {
                    "number": 34,
                    "text": "Vakai, ko e tāpuaki ʻeni ʻa e ʻOtua taʻengatá ki he ngaahi faʻahinga ʻo ʻIsilelí, pea ko e tāpuaki lelei ange ki he ʻulu ʻo ʻIfalemí mo hono ngaahi kāingá."
                },
                {
                    "number": 35,
                    "text": "Pea mo kinautolu foki ʻo e faʻahinga ʻo Siutá, hili ʻenau mamahiʻiá, ʻe fakamāʻoniʻoniʻi ʻa kinautolu ʻi he māʻoniʻoni ʻi he ʻao ʻo e ʻEikí, ke nau nofo ʻi hono ʻaó ʻi he ʻaho mo e pō ʻo taʻengata pea taʻengata."
                },
                {
                    "number": 36,
                    "text": "Pea ko ʻeni, ko e moʻoni ʻoku folofola ʻe he ʻEikí, ko e meʻa ʻe lava ai ʻo ʻiloa ʻa e ngaahi meʻá ni ʻi homou lotolotongá, ʻe kakai ʻo māmani, kuó u fekauʻi atu ai ʻa ʻeku ʻāngelo ʻokú ne puna ʻi he loto langí, kuo ʻiate ia ʻa e ongoongolelei taʻengatá, ʻa ia kuó ne hā mai ki ha niʻihi mo foaki ia ki he tangatá, ʻa ia te ne hā mai ki he tokolahi ʻoku nofo ʻi he māmani."
                },
                {
                    "number": 37,
                    "text": "Pea ʻe malanga ʻaki ʻa e ongoongoleleí ni ki he puleʻanga kotoa pē, mo e faʻahinga, mo e lea, mo e kakai."
                },
                {
                    "number": 38,
                    "text": "Pea ʻe ʻalu atu ʻa e kau tamaioʻeiki ʻa e ʻOtuá, ʻo pehē ʻaki ʻa e leʻo-lahi: Manavahē ki he ʻOtuá pea ʻoatu ʻa e fakafetaʻi kiate ia, he kuo hokosia ʻa e houa ʻo ʻene fakamāú;"
                },
                {
                    "number": 39,
                    "text": "Pea hū kiate ia ʻa ia naʻá ne ngaohi ʻa e langí, pea mo e māmaní, pea mo e tahí, pea mo e ngaahi matavai ʻo e ngaahi vaí—"
                },
                {
                    "number": 40,
                    "text": "Pea ui ki he huafa ʻo e ʻEikí ʻi he ʻaho mo e pō, ʻo pehē: Taumaiā ke ke fakaava ʻa e ngaahi langí, koeʻuhí ke ke hāʻele hifo, koeʻuhi ke tafe hifo ʻa e ngaahi moʻungá ʻi ho ʻaó."
                },
                {
                    "number": 41,
                    "text": "Pea ʻe tali ia ʻi honau ʻulú; he ʻe hangē ko e ulo ʻo e afi vela ʻa e ʻao ʻo e ʻEikí, pea hangē ko e afi ʻoku ngaohi ʻa e ngaahi vaí ke lilí."
                },
                {
                    "number": 42,
                    "text": "ʻE ʻEiki, ke ke hāʻele hifo ke fakahā ho huafá ki ho ngaahi filí, pea ʻe tetetete ʻa e ngaahi puleʻanga kotoa pē ʻi ho ʻaó—"
                },
                {
                    "number": 43,
                    "text": "ʻO ka ke ka fai ʻa e ngaahi meʻa fakamanavahē, ʻa e ngaahi meʻa ʻoku ʻikai te nau ʻamanaki ki ai;"
                },
                {
                    "number": 44,
                    "text": "ʻIo, ʻo ka ke ka hāʻele hifo, pea tafe hifo ʻa e ngaahi moʻungá ʻi ho ʻaó, te ke fetaulaki mo ia ʻa ia ʻoku fiefia mo fai ʻa e ngaahi ngāue ʻo e māʻoniʻoní, ʻa ia ʻoku manatuʻi koe ʻi ho ngaahi halá."
                },
                {
                    "number": 45,
                    "text": "He ko e talu mei he kamataʻanga ʻo e māmaní mo e ʻikai ke fanongo ʻe he tangatá pe ongoʻi ʻe ha telinga, pe mamata ki ai ha mata, ka ko koe pē, ʻe ʻOtua, ki he ngaahi fuʻu meʻa lalahi kuó ke teuteu maʻana ʻa ia ʻoku tatali kiate koé."
                },
                {
                    "number": 46,
                    "text": "Pea ʻe lea ʻo pehē: Ko hai ʻeni ʻoku ʻalu hifo mei he ʻOtuá ʻi he langí mo e kofu kuo fakalanú; ʻio, mei he ngaahi potu ʻa ia ʻoku taʻeʻiloá, kuo kofu ʻaki ʻa hono ngaahi kofu fakaʻofoʻofa faú, ʻokú ne hāʻele ʻi hono lahi fau ʻo hono māfimafí?"
                },
                {
                    "number": 47,
                    "text": "Pea te ne pehē: Ko au ia ʻa ia ʻoku lea ʻi he māʻoniʻoní, ʻa ia ʻoku māfimafi ke fakamoʻuí."
                },
                {
                    "number": 48,
                    "text": "Pea ʻe kulokula ʻa e kofu ʻo e ʻEikí, pea ʻe tatau hono ngaahi kofú mo ia ʻoku molomoloki ʻa e tataʻoʻanga uainé."
                },
                {
                    "number": 49,
                    "text": "Pea ʻe lahi pehē fau ʻa e nāunau ʻo hono ʻaó ʻe fufuuʻi ai ʻe he laʻaá ʻa hono matá koeʻuhi ko ʻene mā, pea ʻe taʻofi ʻe he māhiná ʻa ʻene uló, pea ʻe laku hifo ʻa e ngaahi fetuʻú mei honau ngaahi tuʻungá."
                },
                {
                    "number": 50,
                    "text": "Pea ʻe ongo atu ʻa hono leʻó ʻo pehē: Kuó u molomoloki toko taha pē ʻa e tataʻoʻanga uainé, pea kuó u ʻomi ʻa e fakamāú ki he kakai kotoa pē; pea naʻe ʻikai ʻiate au ha tokotaha;"
                },
                {
                    "number": 51,
                    "text": "Pea kuó u molomoloki hifo ʻa kinautolu ʻi hoku lilí, peá u malamalaki ʻa kinautolu ʻi heʻeku ʻitá, pea kuo pani honau totó ʻi hoku kofú, mo fakalanu ʻa hoku kofú kotoa; he ko e ʻaho ʻeni ʻo e sāuni ʻa ia naʻe ʻi hoku lotó."
                },
                {
                    "number": 52,
                    "text": "Pea ko ʻeni kuo hokosia ʻa e taʻu ʻo hoku kakai kuo huhuʻí; pea te nau lau ki he loto-manavaʻofa ʻa honau ʻEikí, pea mo e meʻa kotoa pē kuó ne foaki kiate kinautolú, ʻo fakatatau ki heʻene angaleleí, pea fakatatau ki hono loto-manavaʻofá, ʻo taʻengata pea taʻengata."
                },
                {
                    "number": 53,
                    "text": "Naʻá ne mamahiʻia ʻi heʻenau ngaahi faingataʻaʻia kotoa pē. Pea naʻe fakahaofi ʻa kinautolu ʻe he ʻāngelo ʻo hono ʻaó; pea ʻi heʻene ʻofá, mo ʻene ʻaloʻofá, naʻá ne huhuʻi ʻa kinautolu, mo poupouʻi hake ʻa kinautolu, mo fua ʻa kinautolu ʻi he ngaahi ʻaho kotoa pē ʻi muʻá;"
                },
                {
                    "number": 54,
                    "text": "ʻIo, mo ʻĪnoke foki pea mo kinautolu naʻe ʻiate iá; ʻa e kau palōfita ʻa ia naʻe ʻi muʻa ʻiate iá; kae ʻumaʻā ʻa Noa, mo kinautolu naʻe ʻi muʻa ʻiate iá; mo Mōsese foki, mo kinautolu naʻe ʻi muʻa ʻiate iá;"
                },
                {
                    "number": 55,
                    "text": "Pea meia Mōsese kia ʻIlaisiā, pea meia ʻIlaisiā kia Sione, ʻa ia naʻa nau ʻia Kalaisi ʻi heʻene toetuʻú, pea mo e kau ʻapōsetolo māʻoniʻoní, fakataha mo ʻĒpalahame, ʻAisake, mo Sēkope, te nau ʻi he ʻao ʻo e Lamí."
                },
                {
                    "number": 56,
                    "text": "Pea ʻe fakaava ʻa e ngaahi tanuʻanga ʻo e kau māʻoniʻoní; pea te nau ʻalu atu ʻo tuʻu ʻi he toʻukupu toʻomataʻu ʻo e Lamí, ʻo ka ne ka tuʻu ʻi he Moʻunga ko Saioné, pea ʻi he kolo māʻoniʻoní, ʻa e Selūsalema Foʻoú; pea te nau hiva ʻaki ʻa e hiva ʻo e Lamí, ʻi he ʻaho mo e pō ʻo taʻengata pea taʻengata."
                },
                {
                    "number": 57,
                    "text": "Pea koeʻuhi ko e ʻuhinga ko ʻení, ke lava ʻo ngaohi ʻa e tangatá ke nau ʻinasi ʻi he ngaahi nāunau ʻa ia naʻe ʻai ke fakahaá, ko ia naʻe ʻoatu ai ʻe he ʻEikí ʻa hono kakato ʻo ʻene ongoongoleleí, ʻa ʻene fuakava taʻengatá, ʻi he lea mahinongofua mo faingofua—"
                },
                {
                    "number": 58,
                    "text": "Ke teuteuʻi ʻa e vaivaí ki he ngaahi meʻa ʻe hoko mai ki he māmaní, pea ki he fekau ʻa e ʻEikí ʻi he ʻaho ʻe veuveuki ai ʻe he kau vaivaí ʻa e kau potó, pea hoko ʻa e īkí ko ha puleʻanga mālohi, pea ʻe ngaohi ʻe he toko uá ke feholaki ʻa honau ngaahi toko mano."
                },
                {
                    "number": 59,
                    "text": "Pea ʻe haha ʻe he ʻEikí ʻa e ngaahi puleʻangá ʻaki ʻa e mālohi ʻo hono Laumālié ʻo fakafou ʻi he ngaahi meʻa vaivai ʻo e māmaní."
                },
                {
                    "number": 60,
                    "text": "Pea koeʻuhi ko e ʻuhinga ko ʻeni naʻe foaki mai ai ʻa e ngaahi fekaú ni; naʻe fekau ke taʻofi ia mei he māmaní ʻi he ʻaho naʻe foaki ai iá, ka ʻoku totonu ke ʻoatu ia he taimí ni ki he kakano kotoa pē—"
                },
                {
                    "number": 61,
                    "text": "Pea ke fai ʻeni ʻo fakatatau ki he fakakaukau mo e finangalo ʻo e ʻEikí, ʻa ia ʻokú ne pule ki he kakano kotoa pē."
                },
                {
                    "number": 62,
                    "text": "Pea ʻe foaki ʻa e moʻui taʻengatá kiate ia ʻoku fakatomala mo fakamāʻoniʻoniʻi ia ʻi he ʻao ʻo e Eikí."
                },
                {
                    "number": 63,
                    "text": "Pea ʻe fakahoko kiate kinautolu ʻoku ʻikai tokanga ki he leʻo ʻo e ʻEikí ʻa e meʻa naʻe tohi ʻe he palōfita ko Mōsesé, ʻe motuhi atu ʻa kinautolu mei he lotolotonga ʻo e kakaí."
                },
                {
                    "number": 64,
                    "text": "Kae ʻumaʻā foki mo e meʻa naʻe tohi ʻe he palōfita ko Malakaí: He vakai, ʻoku haʻu ʻa e ʻaho ʻa ia ʻe vela ʻo hangē ko e ngotoʻumú, pea ko kinautolu kotoa pē ʻoku pōlepolé, ʻio, mo kinautolu kotoa pē ʻoku fai angahalá; te nau hangē ko e veve; pea ʻoku haʻu ʻa e ʻaho ʻe tutu ʻo ʻosi ʻa kinautolu, ʻoku folofola ʻe he ʻEiki ʻo e ngaahi kau taú, pea ʻe ʻikai toe ai hanau aka pe vaʻa."
                },
                {
                    "number": 65,
                    "text": "Ko ia, ʻe hoko ʻeni ko e tali ʻa e ʻEikí kiate kinautolú:"
                },
                {
                    "number": 66,
                    "text": "ʻI he ʻaho ʻa ia naʻá ku haʻu ai ki hoku kakai ʻoʻokú, naʻe ʻikai ha tangata ʻiate kimoutolu ʻe tali au, pea naʻe tuli ʻa kimoutolu ke mamaʻo."
                },
                {
                    "number": 67,
                    "text": "ʻI heʻeku toe ui atú naʻe ʻikai hamou tokotaha ʻe tali mai; ka naʻe ʻikai ke momoʻi fakanounouʻi ʻa hoku nimá ʻo ʻikai te u lava ke huhuʻi, pe ko hoku mālohi ke fakahaofí."
                },
                {
                    "number": 68,
                    "text": "Vakai, ʻi heʻeku valokí ʻoku ou fakamōmoa ʻa e tahí. ʻOku ou liliu ʻa e ngaahi vaitafé ko e feituʻu maomaonganoa; pea ʻoku namu-hāhā ʻa honau fanga iká, pea mate ʻi he fieinua."
                },
                {
                    "number": 69,
                    "text": "ʻOku ou fakakofu ʻa e ngaahi langí ʻaki ʻa e fakapoʻulí, peá u ngaohi ʻa e tauangaʻá ko honau ʻufiʻufí."
                },
                {
                    "number": 70,
                    "text": "Pea te mou maʻu ʻeni mei hoku nimá—te mou tokoto hifo ʻi he loto-mamahi."
                },
                {
                    "number": 71,
                    "text": "Vakai, pea ʻiloange, ʻoku ʻikai ha niʻihi ke fakahaofi ʻa kimoutolu; he naʻe ʻikai te mou talangofua ki hoku leʻó ʻi heʻeku ui atu kiate kimoutolu mei he ngaahi langí; naʻe ʻikai te mou tui ki heʻeku kau tamaioʻeikí, pea ʻi he fekauʻi atu ʻa kinautolu kiate kimoutolú naʻe ʻikai te mou tali ʻa kinautolu."
                },
                {
                    "number": 72,
                    "text": "Ko ia, naʻa nau fakamaʻu ʻa e fakamoʻoní mo haʻihaʻi fakataha ʻa e fonó, pea naʻe tukuange ʻa kimoutolu ki he fakapoʻulí."
                },
                {
                    "number": 73,
                    "text": "ʻE ʻalu atu ʻa kinautolú ni ki he fakapoʻuli ʻi tuʻa, ʻa ia ʻoku ʻi ai ʻa e tangi, mo e tangilāulau, mo e fengaiʻitaki ʻo e nifó."
                },
                {
                    "number": 74,
                    "text": "Vakai kuo folofola ʻaki ia ʻe he ʻEiki ko homou ʻOtuá. ʻĒmeni."
                }
            ]
        },
        "/study/scriptures/dc-testament/dc/134": {
            "uri": "/study/scriptures/dc-testament/dc/134",
            "title": "Tokāteline mo e Ngaahi Fuakava 134",
            "data_type": "chapter",
            "chapter_name": "Vahe 134",
            "chapter_summary": [
                "1–4, ʻOku totonu ke hanga ʻe he ngaahi puleʻangá ʻo tauhi maʻu ʻa e tauʻatāina ʻo e konisēnisí mo e lotú; 5–8, ʻOku totonu ke poupouʻi hake ʻe he kakai kotoa pē ʻa honau ngaahi puleʻangá pea ko honau fatongia ke fakaʻapaʻapaʻi mo tauhi maʻu pē ʻa e laó; 9–10, ʻOku ʻikai totonu ke ngāue ʻaki ʻe he ngaahi sosaieti fakalotú ha ngaahi mālohi fakasivile; 11–12, ʻOku tonuhia ʻa e tangatá ʻi heʻenau maluʻi ʻa kinautolu mo ʻenau koloá."
            ],
            "verses": [
                {
                    "number": 1,
                    "text": "ʻOku mau tui naʻe fokotuʻu ʻe he ʻOtuá ʻa e ngaahi puleʻangá koeʻuhi ke ʻaonga ki he tangatá; pea ʻokú ne ʻekeʻi mei he tangatá ʻa ʻenau ngaahi ngāue ʻo kau ki aí, ʻi hono faʻu ʻo e ngaahi laó pea mo hono fakamālohiʻi ʻo iá fakatouʻosi, koeʻuhi ko e lelei mo e nofo malu ʻa e kakaí."
                },
                {
                    "number": 2,
                    "text": "ʻOku mau tui ʻe ʻikai lava ha puleʻanga ke nofo melino, tuku kehe ʻo kapau ʻe faʻu mo tauhi taʻe-maumauʻi ha ngaahi lao ʻa ia ʻe fakapapauʻi ki he tangata kotoa pē ʻa ʻene fakahā tauʻatāina ʻa hono konisēnisí, mo e totonu mo e puleʻi ha koloá, pea mo e maluʻi ʻo e moʻuí."
                },
                {
                    "number": 3,
                    "text": "ʻOku mau tui kuo pau ke fie maʻu ʻe he ngaahi puleʻanga kotoa pē ha kau ʻōfisa fakafonua mo e kau fakamaau ke fakamālohiʻi ʻa hono ngaahi lao ʻo iá; pea ʻoku totonu ke fekumi mo poupou ʻe he leʻo ʻo e kakaí ʻa kinautolu ʻa ia te nau fakamālohiʻi ʻa e laó ʻi he angatonu mo e totonú ʻo kapau ko ha puleʻanga lepupelika, pe ʻe he finangalo ʻo e tuʻí."
                },
                {
                    "number": 4,
                    "text": "ʻOku mau tui ko e tuʻutuʻuni ʻe he ʻOtuá ʻa e lotú; pea ʻoku haʻisia ʻa e tangatá kiate ia, pea kiate ia toko taha pē, ʻi hono fakahoko ʻo iá, tuku kehe pē ʻo kapau ʻe langaki ʻe heʻenau ngaahi fakakaukau fakalotú ʻenau fai taʻetotonu ki he ngaahi totonu mo e ngaahi tauʻatāina ʻa ha niʻihi kehe; ka ʻoku ʻikai te mau tui ʻoku ʻi ai ha totonu ʻo ha lao fakaetangata ke kaunoa ʻi hono tuʻutuʻuni ʻa e ngaahi tuʻutuʻuni fakalotu ke fakangatangata ʻa e ngaahi konisēnisi ʻo e tangatá, pe ke tuʻutuʻuni ʻa e ngaahi anga ʻo hono fai ʻo e lotu ʻi he ʻao ʻo e kakaí pe ʻi he liló; ʻoku totonu ke taʻofi ʻe he fakamaau fakapuleʻangá ʻa e ngaahi fai hiá, kae ʻoua naʻá ne teitei puleʻi ʻa e konisēnisí; ʻoku totonu ke ne tauteaʻi ia ʻoku halaia ʻi he maumau laó, kae ʻoua naʻá ne teitei taʻofi fakangatangata ʻa e tauʻatāina ʻo e laumālié."
                },
                {
                    "number": 5,
                    "text": "ʻOku mau tui ʻoku haʻisia ʻa e tangata kotoa pē ke tauhi mo poupouʻi ʻa e ngaahi puleʻanga taki taha ʻa ia ʻoku nau nofo aí, kae maluʻi ʻa kinautolu ʻi heʻenau ngaahi totonu naʻa nau tupu mo ia mo maʻumaʻulutá ʻi he ngaahi lao ʻo e ngaahi puleʻanga ko iá; pea ʻoku taʻetaau mo e tangataʻi-fonua kotoa pē kuo maluʻi peheé ke ne fakatupu angatuʻu, pe angatuʻu, pea ʻoku totonu ke tauteaʻi ia ʻo fakatatau ki ai; pea ʻoku maʻu ʻe he ngaahi puleʻanga kotoa pē ha totonu ke tuʻutuʻuni ha ngaahi lao ʻa ia kuo fakakaukauʻi ʻi heʻenau fakakaukau lelei ʻanautolú ke fakapapauʻi ʻi he lelei tahá ʻoku fakataumuʻa ia ke fai ʻa e meʻa ʻe lelei taha ki he kakaí; neongo iá, ʻoku totonu ke ne kei tauhi ʻi he taimi tatau pē ke toputapu ʻa e tauʻatāina ʻo e konisēnisí."
                },
                {
                    "number": 6,
                    "text": "ʻOku mau tui ʻoku totonu ke fakaʻapaʻapaʻi ʻa e tangata kotoa pē ʻi hono tuʻungá, pea ko e kau pulé mo e kau fakamāú ʻi honau lakangá, ʻa ia kuo fokotuʻu ke maluʻi ʻa e kau taʻehalaiá pea tauteaʻi ʻa e halaiá; pea ʻoku moʻua ʻa e tangata kotoa pē ke fakaʻapaʻapa mo tokanga ki he ngaahi laó, koeʻuhí he kapau ʻe ʻikai ke ʻi ai ia, ʻe fetongiʻi ʻa e melinó mo e uouongatahá ʻe he maumau laó mo e manavaheé; pea kuo fokotuʻu ʻa e ngaahi lao fakaetangatá ko hono taumuʻá pē ke fakatonutonu ʻa ʻetau ngaahi meʻa ʻoku tau tokanga ki ai fakataautahá mo e ngaahi meʻa fakapuleʻangá, ʻi he vahaʻa ʻo e tangata mo e tangata; pea kuo foaki mai ʻa e ngaahi fono fakalangí mei he langí, ʻoku tuʻutuʻuniʻi ai ʻa e ngaahi founga ʻo e ngaahi meʻa fakalotú, ki he tuí mo e lotú, pea ʻe moʻua ʻa e tangatá ki hono Tupuʻangá ʻi he ongo laó ni fakatouʻosi."
                },
                {
                    "number": 7,
                    "text": "ʻOku mau tui ʻoku maʻu ʻe he kau pulé, ngaahi siteití, mo e ngaahi puleʻangá ha totonu, pea ʻoku nau haʻisia ke fokotuʻu ha ngaahi lao ke maluʻi ʻaki ʻa e kakai kotoa pē ʻi hono ngāue tauʻatāina ʻaki ʻenau tui fakalotú; ka ʻoku mau tui ʻoku ʻikai ke ʻi ai haʻanau totonu ʻi he fakamaau totonú ke toʻo mei he kakaí ʻa e faingamālie ko ʻení, pe taʻofi ʻa kinautolu ʻi heʻenau ngaahi fakakaukaú, lolotonga ʻoku nau fakahā ʻa e tokanga mo e fakaʻapaʻapa ki he ngaahi laó pea ʻoku ʻikai ke fakatonuhiaʻi ʻe he ngaahi fakakaukau fakalotu ko iá ha fakatupu angatuʻu pe ha filioʻi fufū ke angatuʻu."
                },
                {
                    "number": 8,
                    "text": "ʻOku mau tui ko e fai ʻo ha hiá ʻoku totonu ke tautea ia ʻo fakatatau ki he anga ʻo e hia ko iá; pea ko e fakapoó, lavaki ki hoto fonuá, kaihaʻa fakamālohí, kaihaʻá, pea mo e maumauʻi ʻo e melino ʻa e kakaí, ʻi he ngaahi meʻa kotoa pē, ʻoku totonu ke tauteaʻi ia ʻo fakatatau ki hono koví mo hono mālohi ke fakatupu kovi ʻi he lotolotonga ʻo e kakaí, ʻo fou ʻi he ngaahi lao ʻo e puleʻanga ko ia ʻa ia naʻe fai ai ʻa e hiá; pea ʻoku totonu ke tuʻu hake ʻa e kakai kotoa pē pea ngāue ʻaki honau iví ʻi hono ʻomi ʻo e faʻahinga ʻoku maumauʻi ʻa e ngaahi lao leleí ke tautea koeʻuhí ko e nofo melino mo e nofo nonga ʻa e kakaí."
                },
                {
                    "number": 9,
                    "text": "ʻOku ʻikai te mau tui ʻoku totonu ke fio ʻa e mālohi fakalotú mo e puleʻi fakasivile ʻo e fonuá, ʻa ia ʻe poupouʻi hake ai ha kautaha fakalotu ʻe taha kae taʻofi ha kautaha fakalotu ʻe taha ʻi hono ngaahi faingamālie fakalaumālié, pea fakafisinga ʻa e ngaahi totonu fakafoʻituitui ʻa hono kau mēmipá."
                },
                {
                    "number": 10,
                    "text": "ʻOku mau tui ʻoku maʻu ʻe he ngaahi kautaha lotu kotoa pē ha totonu ke fakamāuʻi honau kāingalotú koeʻuhi ko e ʻulungāanga taʻetaau, ʻo fakatatau ki he ngaahi tuʻutuʻuni mo e ngaahi lao ʻo e ngaahi kautaha ko iá; ʻo kapau ʻe fai ʻa e ngaahi fakamaau ko iá ʻi he feohi mo e tuʻunga lelei ʻi he siasí; ka ʻoku ʻikai te mau tui ʻoku maʻu ha mafai ʻe ha kautaha fakalotu ke fakamāuʻi ʻa e kakaí ʻi heʻenau totonu ke maʻu koloá pe anga ʻo ʻenau moʻuí, ke toʻo meiate kinautolu ʻa e ngaahi koloa ʻo e māmani ko ʻení, pe ʻe fokotuʻu ʻa kinautolu ki ha tuʻunga fakatuʻutāmaki ki heʻenau moʻuí pe ha kupuʻi sino, pe fakahoko ha tautea fakaesino kiate kinautolu. ʻOku nau lava pē ke tuʻusi ʻa kinautolu mei heʻenau kautahá, pea toʻo meiate kinautolu ʻa e feohi mo kinautolú."
                },
                {
                    "number": 11,
                    "text": "ʻOku mau tui ʻoku totonu ke tangi ʻa e kakaí ki he lao fakafonuá ke fakatonutonu ʻa e ngaahi meʻa hala kotoa pē mo e ngaahi meʻa ʻoku nau lāunga aí, ʻo ka fai ha ngaohikovia ki ha taha, pe maumauʻi ʻa e totonu ʻo e maʻu ha koloa pe ko e ongoongo, ʻo ka ʻoku ʻi ai ha ngaahi lao ʻa ia ʻe maluʻi ai ʻa e ngaahi meʻa ko iá; ka ʻoku mau tui ʻoku tonuhia ʻa e kakai kotoa pē ʻi heʻenau maluʻi ʻa kinautolu ʻe kinautolu pē, mo honau ngaahi kaumeʻá, mo e koloá, pea mo e puleʻangá, mei he ngaahi ʻoho mai taʻe-fakalao mo e maumauʻi ʻo e ngaahi totonu ʻa e kakai kotoa pē ʻi he ngaahi taimi ʻo e faingataʻá, ʻa ia ʻoku ʻikai lava ke fai leva ai ha tangi ki he ngaahi laó, pea ʻomai ai ha fakafiemālie."
                },
                {
                    "number": 12,
                    "text": "ʻOku mau tui ʻoku totonu ke malanga ʻaki ʻa e ongoongoleleí ki he ngaahi puleʻanga ʻo e māmaní, pea fakatokanga ki he kau angatonú ke fakahaofi ʻa kinautolu mei he angahala ʻo e māmaní; ka ʻoku ʻikai te mau tui ʻoku totonu ke kau noa ʻi ha meʻa ʻo e kau tamaioʻeiki ngāue pōpulá, pe malanga ʻaki ʻa e ongoongoleleí kiate kinautolu, pe papitaiso ʻa kinautolu ʻo ʻikai hoa mo e loto mo e meʻa ʻoku fie maʻu ʻe honau kau pulé, pe momoʻi fai ha meʻa kiate kinautolu pe fakalotoʻi ʻa kinautolu ke langaki ai haʻanau taʻe-fiemālie ʻi honau ngaahi tuʻunga ʻi he moʻuí ni, pea fakatupu ai ha tuʻutāmaki ki he moʻui ʻa e kakaí; ʻoku mau tui ʻoku taʻe-fakalao mo taʻetotonu ʻa e kau noa peheé, pea fakatuʻutāmaki ki he melino ʻo e puleʻanga kotoa pē ʻa ia ʻoku tuku ke nofo pōpula ha niʻihi ʻo e faʻahinga ʻo e tangatá."
                }
            ]
        },
        "/study/scriptures/dc-testament/dc/135": {
            "uri": "/study/scriptures/dc-testament/dc/135",
            "title": "Tokāteline mo e Ngaahi Fuakava 135",
            "data_type": "chapter",
            "chapter_name": "Vahe 135",
            "chapter_summary": [
                "1–2, Naʻe fakapoongi ʻa Siosefa mo Hailame ʻi he Fale Fakapōpula ʻo Kātesí; 3, ʻOku fakahā ʻa e tuʻunga māʻolunga taha ʻo e Palōfitá; 4–7, ʻOku fakamoʻoni ʻa hona toto taʻehalaiá ki he moʻoni mo e faka-ʻOtua ʻo e ngāué."
            ],
            "verses": [
                {
                    "number": 1,
                    "text": "Ko e meʻa ke fakamaʻu ʻa e fakamoʻoni ʻo e tohi ko ʻení pea mo e Tohi ʻa Molomoná, ko ia ʻoku mau fakahā ai hono fakapoongi ʻo Siosefa Sāmita ko e Palōfitá, mo Hailame Sāmita ko e Pēteliaké. Naʻe fanaʻi ʻa kinaua ʻi he fale fakapōpula ʻo Katesí, ʻi he ʻaho 27 ʻo Suné, 1844, ʻi he taimi nima efiafí nai, ʻe ha fuʻu kakai tokolahi kuo toʻo mahafu—pea vali ʻuliʻuli—ʻa ia ko e toko 150 ki he toko 200 nai. Naʻe ʻuluaki fanaʻi ʻa Hailame ʻo ne tō fiemālie pē, mo pehē: Ko e tangata mate au! Naʻe puna ʻa Siosefa mei he matapā sioʻatá, ka naʻe fanaʻi ia ʻo mate ʻi heʻene feingá, mo ʻene pehē: ʻE ʻEiki ko hoku ʻOtua! Naʻe toe fanaʻi ʻa kinaua fakatouʻosi hili ʻena maté, ʻi ha founga fakamamahi, pea naʻe lavea ʻa kinaua fakatouʻosi ʻi ha foʻi pulu ʻe fā."
                },
                {
                    "number": 2,
                    "text": "Ko e Sione Teila mo Uiliate Lisiate, ʻa ia ko e toko ua ʻo e Toko Hongofulu Mā Uá, ko kinaua pē naʻe ʻi he lokí ʻi he taimi ko iá; naʻe lavea ʻa e ʻuluakí ʻi ha founga fītaʻa ʻi ha foʻi pulu ʻe fā, kae talu ai mo ʻene toe sai; ko hono uá naʻá ne hao, ʻi he maluʻi ʻa e ʻOtuá, taʻe ʻi ai ha ava ʻi hono kofú."
                },
                {
                    "number": 3,
                    "text": "Kuo fai ʻe Siosefa Sāmita, ko e Palōfita mo e Tangata Kikite ʻa e ʻEikí, ha meʻa lahi ange ki hono fakamoʻui ʻo e faʻahinga ʻo e tangatá ʻi he māmaní, tuku kehe ʻa Sīsū pē, ʻi ha toe tangata ʻe toko taha ʻa ia naʻe moʻui ʻi ai ʻi ha kuonga. ʻI he vahaʻa fuonounou ʻo e taʻu ʻe uofulu, kuó ne ʻomai ʻa e Tohi ʻa Molomoná, ʻa ia naʻá ne liliu ʻi he foaki mo e mālohi ʻo e ʻOtuá, pea kuo fou ʻiate ia ʻa hono pulusi ia ʻi he ongo fuʻu fonua lalahi ʻe ua; kuó ne ʻoatu ʻa hono kakato ʻo e ongoongolelei taʻengatá, ʻa ia naʻe tuʻu ʻi aí, ki he ngaahi potu ʻe fā ʻo e māmaní; kuó ne ʻomai ʻa e ngaahi fakahā mo e ngaahi fekau ʻa ia ʻoku kau ʻi he tohí ni ʻo e Tokāteline mo e Ngaahi Fuakavá, pea mo ha ngaahi tohi lahi mo e ngaahi akonaki kehe ʻoku ngali potó koeʻuhí ke ʻaonga ki he fānau ʻa e tangatá; kuó ne tānaki ʻa e lau afe ʻo e Kau Māʻoniʻoni ʻi he Ngaahi ʻAho Kimuí Ni, mo fokotuʻu ha fuʻu kolo lahi, pea tuku ha ongoongo lelei mo e hingoa ʻa ia ʻoku ʻikai lava ke tāmateʻi. Naʻe fisifisimuʻa ʻa ʻene moʻuí, peá pekia ʻoku tuʻu-ki-muʻa ʻi he ʻao ʻo e ʻOtuá mo hono kakaí; pea hangē ko e tokolahi ʻo e kau pani ʻa e ʻEikí ʻi he ngaahi kuonga ʻi muʻá, kuó ne fakamaʻu hono tufakangá mo ʻene ngaahi ngāué ʻaki hono toto ʻoʻoná; pea kuo pehē foki mo hono tokoua ko Hailamé. Naʻe ʻikai te na mavahevahe ʻi he moʻuí, pea naʻe ʻikai fakamāvaeʻi ʻa kinaua ʻi he maté!"
                },
                {
                    "number": 4,
                    "text": "ʻI he ʻalu ʻa Siosefa ki Kātesi ke tuku atu ia ki he ngaahi fie maʻu loi ʻa e laó, ʻi he ʻaho ʻe ua pe tolu ki muʻa ʻi hono fakapōngí, naʻá ne pehē: “ʻOku ou ʻalu ʻo hangē ko e lami ke tāmateʻi; ka ʻoku nonga hoku lotó ʻo hangē ko e pongipongi malū ʻi he faʻahitaʻu māfaná; ʻoku ou maʻu ʻa e konisēnisi ʻoku ʻataʻatā mei he fai hala ki he ʻOtuá, pea ki he kakai kotoa pē. Te u mate ʻoku ou taʻehalaia, pea ʻe pehē ʻo kau kiate au ʻi he kahaʻú—naʻe fakapoongi ia ʻi he anga-fitaʻa.”—ʻI he pongipongi pē ko iá, ʻi he hili ʻa e teuteu ʻa Hailame ke ʻalu—te tau pehē koā ko e ʻalu ke tāmateʻí? ʻio, he naʻe pehē ia—naʻá ne lau ʻa e veesi ʻoku hā atu ʻi lalo ní, ʻa ia ʻoku ofi ki he ngataʻanga ʻo e vahe hono hongofulu mā ua ʻo e tohi ʻEtá, ʻi he Tohi ʻa Molomoná, ʻo ne peluki ʻa e kiʻi tapa ʻo e peesi ʻi aí:"
                },
                {
                    "number": 5,
                    "text": "Pea naʻe hoko ʻo pehē naʻá ku lotu ki he ʻEikí ke ne foaki ki he kau Senitailé ʻa e ʻofa, koeʻuhí ke nau maʻu ʻa e manavaʻofá. Pea naʻe hoko ʻo pehē, naʻe folofola mai ʻa e ʻEikí kiate au: Kapau ʻoku ʻikai te nau maʻu ʻa e manavaʻofá ʻoku tatau ai pē kiate koe, kuó ke tui faivelenga; ko ia, ʻe fakamaʻa ho ngaahi kofú. Pea ko e meʻa ʻi hoʻo ʻiloʻi ho vaivaí, ko ia ʻe ngaohi koe ke ke mālohi, ʻo aʻu ki hoʻo nofo hifo ʻi he potu kuó u teuteu ʻi he ngaahi nofoʻanga ʻo ʻeku Tamaí. Pea ko ʻeni … ʻoku ou lea māvae ki he kau Senitailé; ʻio, kae ʻumaʻā foki mo hoku kāingá ʻa ia ʻoku ou ʻofa aí, kae ʻoua ke tau feʻiloaki ʻi he ʻao ʻo e fakamaauʻanga ʻo Kalaisí, ʻa ia ʻe ʻilo ai ʻe he kakai fulipē ʻoku ʻikai ʻuliʻi hoku ngaahi kofú ʻi homou totó. Kuo mate ʻeni ʻa e ongo tangata fakamoʻoní, pea ʻoku mālohi kakato ʻa ʻena fakamoʻoní."
                },
                {
                    "number": 6,
                    "text": "Naʻe taʻu fāngofulu mā fā ʻa Hailame Sāmita ʻi Fēpueli, 1844, pea naʻe taʻu tolungofulu mā valu ʻa Siosefa Sāmita ʻi Tīsema, 1843; pea ʻe fai atu ai pē mei heni ʻe lau fakataha hona hingoá mo e faʻahinga kuo fakapoongi koeʻuhi ko e lotú; pea ʻe fakamanatuʻi ki he tokotaha ʻoku lau ʻeni ʻi he puleʻanga kotoa pē ko e Tohi ʻa Molomoná, pea mo e tohí ni ʻo e Tokāteline mo e Ngaahi Fuakava ʻa e siasí, koe meʻa naʻe fakamoleki ai ʻa e toto lelei taha ʻo e senituli hono hongofulu mā hivá ʻi hono ʻomi ia ke fakamoʻui ha māmani kuo fakaʻau ʻo kovi; pea kapau ʻoku lava ʻe he afí ke maumauʻi ha ʻakau ʻoku kei mata koeʻuhi ko e fakalāngilangiʻi ʻo e ʻOtuá, huanoa hono faingofua ke vela ʻo ʻosi ʻa e ngaahi ʻakau mōmoá ke fakamaʻa ʻa e ngoue vainé mei he koví. Naʻá na moʻui ki he lāngilangi; naʻá na mate ki he lāngilangi; pea ko e lāngilangi ʻa hona pale taʻengatá. ʻE tukufakaholo ʻa hona hingoá mei he kuonga ki he kuonga ki he hako ʻe tupú ko e ongo maka-koloa mahuʻinga kiate kinautolu kuo fakamāʻoniʻoniʻí."
                },
                {
                    "number": 7,
                    "text": "Naʻá na taʻehalaia ʻi he fai ha hia, ʻo hangē ko ia naʻá na faʻa fakamoʻoniʻi ki muʻá, pea naʻe fakapōpulaʻi ʻa kinaua ʻi he fale fakapōpulá ko e tupu pē mei he kaungā-filioʻi kākā ʻa ha kau tangata lavaki mo e kau tangata fai angahala; pea ʻoku hoko hona toto taʻehalaia ʻi he faliki ʻo e fale fakapōpula ʻo Kātesí ko e fakamoʻoni lahi ia kuo fakapipiki ki he “Lotu Māmongá” ʻa ia ʻe ʻikai lava ke fakafisinga ʻe ha fakamaauʻanga ʻi he māmaní, pea ko hona toto taʻehalaia ʻoku ʻi he sila ʻo e Siteiti ʻo ʻIlinoisí, fakataha mo e maumauʻi ʻo e falala ʻa e Siteiti ʻa ia naʻe talaʻofa mai ʻe he kōvaná, ko ha fakamoʻoni ia ki hono moʻoni ʻo e ongoongolelei taʻengatá ʻa ia ʻe ʻikai lava ʻe he māmaní kotoa ʻo fakataʻeʻaongaʻi; pea mo hona toto taʻehalaiá ʻi he fuka ʻo e tauʻatāiná, pea ʻi he tohi konisitūtone lahi ʻo e ʻIunaiteti Siteití, ko ha fakafofonga ia maʻá e lotu ʻo Sīsū Kalaisí, ʻa ia ʻe mahuhuhuhu ʻi he loto ʻo e kau tangata angatonu ʻi he ngaahi puleʻanga kotoa pē; pea ko hona toto taʻehalaiá, fakataha mo e toto taʻehalaia ʻo kinautolu kotoa pē naʻe fakapoongi koeʻuhi ko e lotú ʻi lalo ʻi he ʻesi-feilaulau ʻa ia naʻe mamata ki ai ʻa Sioné, te nau tangi ki he ʻEiki ʻo e Ngaahi Kau Taú kae ʻoua ke ne sāuni ʻa e toto ko iá ki māmani. ʻĒmeni."
                }
            ]
        },
        "/study/scriptures/dc-testament/dc/136": {
            "uri": "/study/scriptures/dc-testament/dc/136",
            "title": "Tokāteline mo e Ngaahi Fuakava 136",
            "data_type": "chapter",
            "chapter_name": "Vahe 136",
            "chapter_summary": [
                "1–16, Ko hono fakamatalaʻi ʻo e anga ʻo hono fokotuʻutuʻu ʻo e ʻapitanga ʻo ʻIsilelí ki he fononga fakahihifó; 17–27, ʻOku fekau ki he Kāingalotú ke nau tauhi ha ngaahi tefitoʻi moʻoni kehekehe ʻo e ongoongoleleí; 28–33, ʻOku totonu ke hiva, faiva, lotu, mo ako ʻe he Kāingalotú ʻa e potó; 34–42, ʻOku fakapoongi ʻa e kau palōfitá koeʻuhí ke fakalāngilangiʻi ʻa kinautolu pea fakamalaʻiaʻi ʻa e kau fai angahalá."
            ],
            "verses": [
                {
                    "number": 1,
                    "text": "Ko e Folofola mo e Finangalo ʻo e ʻEikí ʻo kau ki he ʻApitanga ʻo ʻIsilelí ʻi heʻenau ngaahi fononga ki he Hihifó:"
                },
                {
                    "number": 2,
                    "text": "Tuku ʻa e kakai kotoa pē ʻo e, Siasi ʻo Sīsū Kalaisi ʻo e Kau Māʻoniʻoni ʻi he Ngaahi ʻAho Kimui Ní, mo kinautolu ʻe fononga fakataha mo kinautolú, ke nau fokotuʻutuʻu ki ha ngaahi kaungā-fononga, ʻaki ha fuakava mo e fakapapau ke tauhi ʻa e ngaahi fekau mo e ngaahi tuʻutuʻuni kotoa pē ʻa e ʻEiki ko hotau ʻOtuá."
                },
                {
                    "number": 3,
                    "text": "Tuku ke fokotuʻutuʻu ʻa e ngaahi kaungā-fonongá mo e kau kapiteni ʻo e ngaahi toko teau, mo e kau kapiteni ʻo e ngaahi toko nimangofulu, mo e kau kapiteni ʻo e ngaahi toko hongofulu, mo ha palesiteni mo hono ongo tokoni ke ʻulu kiate kinautolu, ʻo fakatatau ki he tuʻutuʻuni ʻa e kau ʻAposetolo ʻe Toko Hongofulu Mā Uá;"
                },
                {
                    "number": 4,
                    "text": "Pea ʻe hoko ʻeni ko ʻetau fuakavá—te tau ʻaʻeva ʻi he ngaahi tuʻutuʻuni kotoa pē ʻa e ʻEikí."
                },
                {
                    "number": 5,
                    "text": "Tuku ke maʻu ʻe he kaungā-fononga taki taha ʻa e fanga manu toho kotoa pē, ngaahi saliote, mo e ʻoho, vala, mo e ngaahi meʻa ʻaonga kehe ki he fonongá, ʻa ia ʻoku nau lava ʻo maʻú."
                },
                {
                    "number": 6,
                    "text": "Ko e taimi ʻe maau ai ʻa e fokotuʻutuʻu ʻa e ngaahi kaungā-fonongá, tuku ke nau feinga ʻaki honau tūkuingata ke teuteu maʻanautolu ʻe tatalí."
                },
                {
                    "number": 7,
                    "text": "Tuku ki he kaungā-fononga taki taha, fakataha mo honau kau kapitení mo e kau palesitení, ke nau fakakaukauʻi pe ko e toko fiha ʻe lava ʻo ʻalu ʻi he faʻahitaʻu matala ka hoko maí; pea fili leva mei ai ha kau tangata sino mālohi mo poto tokolahi feʻunga, ke nau ʻave ha fanga manu toho, ngaahi tengaʻiʻakau, mo e ngaahi meʻa ngāue ngoue, ke ʻalu atu ko e kau paionia ke teuteu ke tō ʻa e ngaahi tenga ʻo e faʻahitaʻu matalá."
                },
                {
                    "number": 8,
                    "text": "Tuku ke fua ʻe he kaungā-fononga taki taha ʻa e tufakanga tatau, ʻo fakatatau ki he ʻinasi ʻo e tupu ʻo ʻenau koloá, ʻi hono ʻave ʻo e masivá, mo e kau uitoú, mo e tamai maté, pea mo e ngaahi fāmili ʻo kinautolu kuo ʻalu ke kau ʻi he kau taú, koeʻuhí ke ʻoua naʻa ongo hake ʻa e ngaahi tangi ʻa e kau uitoú mo e tamai maté ki he telinga ʻo e ʻEikí ʻo talatalaakiʻi ʻa e kakaí ni."
                },
                {
                    "number": 9,
                    "text": "Tuku ke teuteu ʻe he kaungā-fononga taki taha ʻa e ngaahi fale, mo e ngaahi ngoueʻanga ke tō ai ʻa e keleni, maʻanautolu ʻe nofo ʻi he faʻahitaʻu ko ʻení, pea ko e finangalo ʻeni ʻo e ʻEikí ʻo kau ki hono kakaí."
                },
                {
                    "number": 10,
                    "text": "Tuku ke ngāue ʻaki ʻe he tangata kotoa pē ʻa hono iví kotoa mo e koloá ke hiki ʻa e kakaí ni ki he potu ʻe fokotuʻu ai ʻe he ʻEikí ha siteiki ʻo Saioné."
                },
                {
                    "number": 11,
                    "text": "Pea kapau te mou fai ʻeni ʻaki ʻa e loto-maʻa, ʻi he faivelenga kakato, te mou monūʻia; ʻe tāpuakiʻi ʻa kimoutolu ʻi hoʻomou ngaahi tākanga monumanu īkí, mo hoʻomou tākanga monumanu lalahí, pea ʻi homou ngaahi ngoueʻangá, mo homou ngaahi falé, pea ʻi homou ngaahi fāmilí."
                },
                {
                    "number": 12,
                    "text": "Tuku ke hanga ʻe heʻeku ongo tamaioʻeiki ko ʻĒsela T. Penisoní mo ʻIlasitasi Sinoú ʻo fokotuʻutuʻu ha kaungā-fononga."
                },
                {
                    "number": 13,
                    "text": "Pea tuku ke hanga ʻe heʻeku ongo tamaioʻeiki ko ʻOasoni Palatí mo Uilifooti Utalafí ʻo fokotuʻutuʻu ha kaungā-fononga."
                },
                {
                    "number": 14,
                    "text": "Tuku foki ke hanga ʻe heʻeku ongo tamaioʻeiki ko ʻAmasa Laimaní mo Siaosi A. Sāmitá ʻo fokotuʻutuʻu ha kaungā-fononga."
                },
                {
                    "number": 15,
                    "text": "Pea fili ha kau palesiteni, mo e kau kapiteni ki he ngaahi toko teau, mo e ngaahi toko nimangofulu, mo e ngaahi toko hongofulu."
                },
                {
                    "number": 16,
                    "text": "Pea tuku ʻa ʻeku kau tamaioʻeiki kuo filí ke nau ʻalu ʻo akonaki ʻaki ʻeni, ʻa ia ko hoku lotó, ki he kāingalotú, koeʻuhí ke nau mateuteu ke ʻalu ki ha fonua ʻo e melino."
                },
                {
                    "number": 17,
                    "text": "ʻAlu ʻi homou halá pea fai ʻo hangē ko ʻeku lea kiate kimoutolú, pea ʻoua ʻe manavahē ki homou ngaahi filí; koeʻuhi he ʻe ʻikai te nau maʻu ha mālohi ke taʻofi ʻa ʻeku ngāué."
                },
                {
                    "number": 18,
                    "text": "ʻE huhuʻi ʻa Saione ʻi hoku taimi pē ʻoʻokú."
                },
                {
                    "number": 19,
                    "text": "Pea kapau ʻe feinga ha tangata ke hakeakiʻi ia ʻe ia pē, ʻo ʻikai kumi ki heʻeku akonakí, ʻe ʻikai te ne maʻu ha mālohi, pea ʻe fakahā ʻene valé."
                },
                {
                    "number": 20,
                    "text": "Mou fekumi; pea tauhi ʻa hoʻomou ngaahi fefuakavaʻaki kotoa pē; pea ʻoua ʻe mānumanu ki he meʻa ʻa ia ʻoku ʻa ho tokouá."
                },
                {
                    "number": 21,
                    "text": "Taʻofi ʻa kimoutolu mei he kovi ʻi hono takuanoa ʻo e huafa ʻo e ʻEikí, he ko au ko e ʻEiki ko homou ʻOtuá, ʻio ko e ʻOtua ʻo hoʻomou ngaahi tamaí, ko e ʻOtua ʻo ʻĒpalahame mo ʻAisake pea mo Sēkope."
                },
                {
                    "number": 22,
                    "text": "Ko au ia ʻa ia naʻá ku tataki atu ʻa e fānau ʻa ʻIsilelí mei he fonua ko ʻIsipité; pea kuo mafao atu ʻa hoku nimá ʻi he ngaahi ʻaho fakaʻosí, ke fakahaofi ʻa hoku kakai ko ʻIsilelí."
                },
                {
                    "number": 23,
                    "text": "Tuku ʻa e fefakakikihiʻakí; tuku ʻa e felauʻikoviʻaki ʻiate kimoutolú."
                },
                {
                    "number": 24,
                    "text": "Tuku ʻa e faʻa konaá; pea tuku ke hoko ʻa hoʻomou ngaahi leá ke felangahakeʻaki ʻa kimoutolu."
                },
                {
                    "number": 25,
                    "text": "Kapau ʻokú ke kole ha meʻa mei ho kaungāʻapi, ke ke fakafoki atu ʻa e meʻa naʻá ke kolé; pea kapau ʻoku ʻikai te ke lava ʻo totongi fakafoki pea ke ke ʻalu leva ʻo fakahā ia ki ho kaungāʻapí, telia naʻá ne tukuakiʻi koe."
                },
                {
                    "number": 26,
                    "text": "Kapau te ke ʻilo ʻa e meʻa ʻa ho kaungāʻapí ʻa ia naʻe molé, ke ke fekumi faivelenga kae ʻoua ke ke toe fakafoki ia kiate ia."
                },
                {
                    "number": 27,
                    "text": "Ke ke faivelenga ʻi he lehilehiʻi ʻa e ngaahi meʻa ʻoku ʻaʻaú, koeʻuhí ke ke hoko ko e tauhi anga-fakapotopoto; he ko e meʻaʻofa taʻetotongi iaʻa e ʻEiki ko hoʻOtuá, pea ko ʻene tamaioʻeiki tauhi koe."
                },
                {
                    "number": 28,
                    "text": "Kapau ʻokú ke fiefia, fakafetaʻi ki he ʻEikí ʻaki ʻa e hiva, mo e ngaahi fasi, mo e faiva, pea mo e lotu ʻo e fakamālō mo e fakafetaʻi."
                },
                {
                    "number": 29,
                    "text": "Kapau ʻokú ke loto-mamahi, ui ki he ʻEiki ko ho ʻOtuá ʻaki ʻa e lotu taaumaʻu, koeʻuhí ke fiefia ʻa homou laumālié."
                },
                {
                    "number": 30,
                    "text": "ʻOua ʻe manavahē ki ho ngaahi filí, he ʻoku nau ʻi hoku nimá pea te u fai kiate kinautolu ʻa ia ʻoku ou faʻiteliha ki aí."
                },
                {
                    "number": 31,
                    "text": "ʻOku totonu ke siviʻi ʻa hoku kakaí ʻi he ngaahi meʻa kotoa pē, koeʻuhí ke teuteuʻi ʻa kinautolu ke nau maʻu ʻa e nāunau ʻa ia kuó u teuteu moʻonautolú, ʻio ʻa e nāunau ʻo Saioné; pea ko ia ia ʻe ʻikai te ne kātakiʻi ʻa e tauteá ʻoku ʻikai te ne feʻunga mo hoku puleʻangá."
                },
                {
                    "number": 32,
                    "text": "Tuku ia ʻoku valé ke ne ako ʻa e potó ʻi heʻene fakavaivaiʻi ia mo ui ki he ʻEiki ko hono ʻOtuá, koeʻuhí ke fakaava hono matá ke ne mamata, pea ke fakaava hono telingá ke ne ongoʻi;"
                },
                {
                    "number": 33,
                    "text": "He kuo fekauʻi atu ʻa hoku Laumālié ki he māmaní ke fakamaama ʻa e loto-fakatōkilaló mo e loto-fakatomalá, pea ke fakahalaiaʻi ʻa e kau taʻe anga faka-ʻOtuá."
                },
                {
                    "number": 34,
                    "text": "Kuo liʻaki ʻa kimoutolu mo hoʻomou fakamoʻoní ʻe homou kāingá, ʻio ʻa e puleʻanga ʻa ia kuo tuli ʻa kimoutolú;"
                },
                {
                    "number": 35,
                    "text": "Pea ko ʻeni ʻoku ʻunuʻunu maí ni ʻa e ʻaho ʻo ʻenau tuʻutāmakí, ʻio ʻa e ngaahi ʻaho ʻo e loto-mamahi, ʻo hangē ha fefine ʻoku langaá; pea ʻe lahi ʻa ʻenau loto-mamahí tuku kehe ʻo kapau te nau fakatomala fakatoʻotoʻo, ʻio ʻo fuʻu fakavavevave ʻaupito."
                },
                {
                    "number": 36,
                    "text": "He naʻa nau fakapoongi ʻa e kau palōfitá, mo kinautolu naʻe fekauʻi atu kiate kinautolú; pea kuo nau lilingi ʻa e toto taʻehalaia, ʻa ia ʻoku tangi mei he kelekelé ʻo talatalaakiʻi ʻa kinautolu."
                },
                {
                    "number": 37,
                    "text": "Ko ia, ʻoua ʻe ofo ʻi he ngaahi meʻá ni, he ʻoku teʻeki ai ke mou haohaoa; ʻoku teʻeki ai ke mou lava ke kātakiʻi ʻa hoku nāunaú; ka te mou mamata ki ai ʻo kapau te mou faivelenga ʻi he tauhi ʻeku ngaahi lea kotoa pē ʻa ia kuó u ʻoatu kiate kimoutolú, mei he ngaahi ʻaho ʻo ʻĀtamá ʻo aʻu kia ʻĒpalahame, meia ʻĒpalahame kia Mōsese, pea meia Mōsese kia Sīsū mo ʻene kau ʻaposetoló, pea meia Sīsū mo ʻene kau ʻapōsetoló kia Siosefa Sāmita, ʻa ia naʻá ku ui atu ki ai ʻi heʻeku kau ʻāngeló, ko ʻeku kau tamaioʻeiki tauhí, pea mo hoku leʻo pē ʻoʻokú mei he ngaahi langí, ke ʻomai ʻa ʻeku ngāué;"
                },
                {
                    "number": 38,
                    "text": "ʻA ia ko hono makatuʻungá naʻá ne fokotuʻu, pea naʻá ne faivelenga; peá u toʻo mai ia kiate au."
                },
                {
                    "number": 39,
                    "text": "Kuo ofo ʻa e tokolahi koeʻuhi ko ʻene pekiá; ka naʻe ʻaonga ke ne fakamaʻu ʻene fakamoʻoní ʻaki hono totó, koeʻuhí ke fakalāngilangiʻi ia pea fakahalaiaʻi ʻa e kau fai angahalá."
                },
                {
                    "number": 40,
                    "text": "He ʻikai koā kuó u fakahaofi ʻa kimoutolu mei homou ngaahi filí, tuku kehe pē ʻi heʻeku tuku ha fakamoʻoni ki hoku hingoá?"
                },
                {
                    "number": 41,
                    "text": "Ko ʻeni, ko ia, tokanga mai ʻa kimoutolu ʻa e kakai ʻo hoku siasí; pea mo kimoutolu ʻa e kaumātuʻá mou fanongo fakataha; kuo mou maʻu ʻa hoku puleʻangá."
                },
                {
                    "number": 42,
                    "text": "Faivelenga ʻi he tauhi ʻeku ngaahi fekau kotoa pē, telia naʻa hoko mai ʻa e ngaahi tautea kiate kimoutolu, pea vaivai ʻa hoʻomou tuí, pea ikunaʻi ʻa kimoutolu ʻe homou ngaahi filí. Ko ia, ʻe tuku ā ʻi he taimí ni. ʻĒmeni pea ʻĒmeni."
                }
            ]
        },
        "/study/scriptures/dc-testament/dc/137": {
            "uri": "/study/scriptures/dc-testament/dc/137",
            "title": "Tokāteline mo e Ngaahi Fuakava 137",
            "data_type": "chapter",
            "chapter_name": "Vahe 137",
            "chapter_summary": [
                "1–6, ʻOku mamata ʻa e Palōfitá ki hono tokoua ko ʻAlaviní ʻi he puleʻanga fakasilesitialé; 7–9, ʻOku fakahā mai ʻa e tokāteline ʻo e fakamoʻui ʻo e pekiá; 10, ʻOku fakamoʻui ʻa e fānau kotoa pē ʻi he puleʻanga fakasilesitiale."
            ],
            "verses": [
                {
                    "number": 1,
                    "text": "Naʻe fakaava ʻa e ngaahi langí kiate kimautolu, pea naʻá ku mamata ki he puleʻanga fakasilesitiale ʻo e ʻOtuá, pea mo hono nāunaú, pea ʻoku ʻikai te u ʻilo pē naʻá ku ʻi he sinó pe ʻi he laumālié."
                },
                {
                    "number": 2,
                    "text": "Naʻá ku mamata ki he fakaʻofoʻofa taʻe-hano-tatau ʻo e matapā ʻe hū ai ʻa e kau ʻea hokó ki he puleʻanga ko iá, ʻa ia naʻe hangē ko ha afi ulo takaí;"
                },
                {
                    "number": 3,
                    "text": "Kae ʻumaʻā foki ki he taloni ulo ngingila ʻo e ʻOtuá, ʻa ia naʻe ʻāfifio ai ʻa e Tamaí pea mo e ʻAló."
                },
                {
                    "number": 4,
                    "text": "Naʻá ku mamata ki he ngaahi hala fakaʻofoʻofa ʻo e puleʻanga ko iá, ʻa ia naʻe hā mai ʻo hangē naʻe ngaohi ʻaki ha koulá."
                },
                {
                    "number": 5,
                    "text": "Naʻá ku mamata ki he Tamai ko ʻĀtamá mo ʻĒpalahame; pea mo ʻeku tamaí mo ʻeku faʻeé; pea ki hoku tokoua ko ʻAlaviní, ʻa ia kuo fuoloa siʻene pekiá;"
                },
                {
                    "number": 6,
                    "text": "Pea naʻá ku fifili pē naʻá ne maʻu fēfē ha tofiʻa ʻi he puleʻanga ko iá, ʻi heʻeku ʻiloʻi naʻá ne mavahe atu meí he moʻuí ni ki muʻa ʻoku teʻeki ala mai ʻa e toʻukupu ʻo e ʻEikí ke tānaki ʻa ʻIsileli ko hono tuʻo uá, pea naʻe teʻeki ai foki ke ne papitaiso ke fakamolemoleʻi ʻa ʻene ngaahi angahalá."
                },
                {
                    "number": 7,
                    "text": "Ko ia naʻe ongo mai ʻa e leʻo ʻo e ʻEikí kiate au, ʻo pehē: Ko kinautolu kotoa pē kuo nau pekia, ka naʻe teʻeki ai ke nau maʻu ha ʻilo ki he ongoongolelei ko ʻení, ʻa ia naʻa nau mei tali ia ʻo kapau naʻe fakaʻatā ke nau kei moʻui, te nau hoko ko e kau ʻea-hoko ki he puleʻanga fakasilesitiale ʻo e ʻOtuá;"
                },
                {
                    "number": 8,
                    "text": "Pea mo kinautolu kotoa pē foki ʻa ia te nau pekia mei he taimi ko ʻení ʻo faai atu, ka ʻoku teʻeki ai ke nau maʻu ha ʻilo ki he ongoongolelei ko iá, ʻa ia naʻa nau mei tali ia ʻaki honau lotó kotoa, te nau hoko foki mo kinautolu ko e kau ʻea-hoko ki he puleʻanga ko iá;"
                },
                {
                    "number": 9,
                    "text": "He ko au, ko e ʻEikí, te u fakamāuʻi ʻa e tangata kotoa pē ʻo fakatatau ki heʻenau ngaahi ngāué, pea fakatatau ki he ngaahi holi ʻo honau lotó."
                },
                {
                    "number": 10,
                    "text": "Pea naʻá ku mamata foki ko e fānau iiki kotoa pē kuo nau pekia, ka ʻoku teʻeki ai ke nau taʻu motuʻa feʻunga ke ʻekeʻi meiate kinautolu ʻa ʻenau ngaahi ngāué, ʻoku fakamoʻui mo kinautolu ʻi he puleʻanga fakasilesitiale ʻo e langí."
                }
            ]
        },
        "/study/scriptures/dc-testament/dc/138": {
            "uri": "/study/scriptures/dc-testament/dc/138",
            "title": "Tokāteline mo e Ngaahi Fuakava 138",
            "data_type": "chapter",
            "chapter_name": "Vahe 138",
            "chapter_summary": [
                "1–10, ʻOku fifili ʻa Palesiteni Siosefa F. Sāmita ki he ngaahi tohi ʻa Pitá, pea mo e hāʻele ʻa hotau ʻEikí ki he maama ʻo e ngaahi laumālié; 11–24, ʻOku mamata ʻa Palesiteni Sāmita ki he fakataha ʻa e kau māʻoniʻoni kuo pekiá ʻi palataisi pea ʻoku ngāue ʻa Kalaisi ʻi honau lotolotongá; 25–37, ʻOkú ne mamata ki he anga hono fokotuʻutuʻu ʻo hono malanga ʻaki ʻo e ongoongoleleí ʻi he lotolotonga ʻo e ngaahi laumālié; 38–52, ʻOkú ne mamata kia ʻĀtama, mo ʻIvi, mo e tokolahi ʻo e kau palōfita māʻoniʻoní ʻi he maama fakalaumālié ʻa ia naʻa nau lau ʻa honau tuʻunga fakalaumālié ki muʻa ʻi heʻenau toetuʻú ko ha nofo pōpula; 53–60, ʻOku kei hoko atu ʻe he kau māʻoniʻoni kuo pekia ʻo e kuonga ko ʻení ʻa ʻenau ngaahi ngāué ʻi he maama ʻo e ngaahi laumālié."
            ],
            "verses": [
                {
                    "number": 1,
                    "text": "ʻI he ʻaho tolu ʻo ʻOkatopa, ʻi hono taha afe hivangeau hongofulu mā valu ʻo e taʻú, naʻá ku nofo ʻi hoku lokí ʻo fakalaulauloto ki he folofolá;"
                },
                {
                    "number": 2,
                    "text": "Peá u fakakaukau ai ki he feilaulau fakalelei lahi ʻa ia naʻe fai ʻe he ʻAlo ʻo e ʻOtuá, ki hono huhuʻi ʻo e māmaní;"
                },
                {
                    "number": 3,
                    "text": "Pea mo e ʻofa lahi mo fakaofo ʻa ia naʻe fakahā ʻe he Tamaí pea mo e ʻAló ʻi he hāʻele hifo ʻa e Huhuʻí ki he māmaní;"
                },
                {
                    "number": 4,
                    "text": "Koeʻuhí ke tuʻunga ʻi heʻene fakaleleí, pea mo e talangofua ki he ngaahi tefitoʻi moʻoni ʻo e ongoongoleleí, ʻe lava ʻo fakamoʻui ai ʻa e faʻahinga ʻo e tangatá."
                },
                {
                    "number": 5,
                    "text": "ʻI he lolotonga ʻa ʻeku fakalaulauloto peheé, naʻe toe foki ʻa ʻeku fakakaukaú ki he ngaahi tohi ʻa e ʻaposetolo ko Pitá, ki he kāingalotu ʻi he kuonga muʻá ʻa ia naʻa nau movetevete holo ʻi Ponitusi, mo Kalētia, mo Kapatōsia, mo e ngaahi feituʻu kehe ʻo ʻĒsiá, ʻa ē naʻe malanga ʻaki ai ʻa e ongoongoleleí ʻi he hili hono kalusefai ʻo e ʻEikí."
                },
                {
                    "number": 6,
                    "text": "Naʻá ku fakaava hake ai ʻa e Tohi Tapú ʻo lau ʻa e vahe tolu mo e fā ʻo e ʻuluaki tohi ʻa Pitá, pea ʻi heʻeku lau iá naʻe ongo mamafa ʻaupito ʻa e ngaahi veesi ko ʻení kiate au, ʻo mahulu ange ia ʻi haʻaku ongoʻi pehē ki muʻa:"
                },
                {
                    "number": 7,
                    "text": "“He naʻe mamahi foki ʻo tuʻo taha pē ʻa Kalaisi koeʻuhí ko e ngaahi angahalá, ko e angatonú maʻá e taʻe-angatonu, koeʻuhí ke ne ʻomi ʻa kitautolu ki he ʻOtuá, kuo fakapoongi ia ʻi he kakanó, kae fakaake ʻe he Laumālié:"
                },
                {
                    "number": 8,
                    "text": "“ʻA ia naʻe ʻalu ai ia ʻo ne malanga ki he ngaahi laumālie ʻoku ʻi he fale fakapōpulá;"
                },
                {
                    "number": 9,
                    "text": "“ʻA kinautolu naʻe talangataʻa ʻi muʻa, ʻi he tatali mo e faʻa kātaki ʻa e ʻOtuá ʻi he ngaahi ʻaho ʻo Noá, lolotonga ʻa e teuteu ʻo e vaká, ʻa ia naʻe fakamoʻui ai ʻa e tokosiʻi ʻi he vaí, ko e toko valu pē.” (1 Pita 3:18–20.)"
                },
                {
                    "number": 10,
                    "text": "“He ko e meʻa ko ʻení naʻe malanga ʻaki ai ʻa e ongoongoleleí kiate kinautolu foki kuo maté, koeʻuhí ke fakamaau ʻa kinautolu ʻi he kakanó, ʻo fakatatau ki he tangatá, kae moʻui ʻo fakatatau ki he ʻOtuá ʻi he laumālié.” (1 Pita 4:6.)"
                },
                {
                    "number": 11,
                    "text": "ʻI he lolotonga ʻa ʻeku fakalaulauloto ki he ngaahi meʻa ko ʻeni kuo tohí, naʻe fakaava ʻa e mata ʻo ʻeku ʻiló, pea naʻe nofoʻia ʻiate au ʻa e Laumālie ʻo e ʻEikí, pea naʻá ku mamata ki he fuʻu kakai taʻefaʻalaua ʻo e kau pekiá, ʻa e iiki mo e lalahi fakatouʻosi."
                },
                {
                    "number": 12,
                    "text": "Pea naʻe fakatahataha kātoa ki ha potu pē ʻe taha ʻa e ngaahi laumālie taʻefaʻalaua ʻo e kau angatonú, ʻa ia naʻa nau faivelenga ʻi heʻenau fakamoʻoni kia Sīsuú ʻi he lolotonga ʻenau moʻui ʻi he moʻui fakamatelié;"
                },
                {
                    "number": 13,
                    "text": "Pea kuo nau fai ha feilaulau ʻi he tatau ʻo e feilaulau lahi ʻa e ʻAlo ʻo e ʻOtuá, pea naʻa nau kātakiʻi ʻa e faingataʻá, koeʻuhi ko e huafa ʻo honau Huhuʻí."
                },
                {
                    "number": 14,
                    "text": "Kuo nau mavahe kotoa atu ʻa kinautolú ni mei he moʻui fakamatelié, mo ha ʻamanaki lelei fakapapau ki ha toetuʻu nāunauʻia, tuʻunga ʻi he ʻaloʻofa ʻa e ʻOtua ko e Tamaí pea mo Hono ʻAlo pē Taha naʻe Fakatupu, ko Sīsū Kalaisí."
                },
                {
                    "number": 15,
                    "text": "Naʻá ku mamata naʻa nau fonu ʻi he fiefia mo e nēkeneka, pea naʻa nau fiefia fakataha koeʻuhí he naʻe ofi ʻa e ʻaho ʻo honau fakahaofí."
                },
                {
                    "number": 16,
                    "text": "Naʻa nau fakatahataha ʻo talitali ki he hāʻele ange ʻa e ʻAlo ʻo e ʻOtuá ki he maama ʻo e ngaahi laumālié, ke tala fakahāhā ʻa honau huhuʻi mei he ngaahi haʻi ʻo e maté."
                },
                {
                    "number": 17,
                    "text": "Pea ke fakafoki ʻa honau sino ʻo e efu ʻoku mohé ki hono tuʻunga haohaoá, ko e huí ki he hui, pea mo e uouá mo e kakanó ki ai, pea ke toe fakatahaʻi ʻa e laumālié pea mo e sinó, pea ʻe ʻikai ke toe fakamavahevaheʻi, koeʻuhí ke nau maʻu ʻa e kakato ʻo e fiefiá."
                },
                {
                    "number": 18,
                    "text": "ʻI he lolotonga ʻa e talitali mo e fetalanoaʻaki ʻa e ngaahi laumālie tokolahi ko ʻení, mo fiefia ʻi he houa ʻo honau fakahaofi mei he ngaahi haʻi ʻo e maté, naʻe hā mai ʻa e ʻAlo ʻo e ʻOtuá, ʻo ne tala fakahā ʻa e tauʻatāina ʻa e kau pōpula ʻa ia naʻe faivelengá;"
                },
                {
                    "number": 19,
                    "text": "Pea naʻá ne malanga ʻaki ai kiate kinautolu ʻa e ongoongolelei taʻengatá, ko e tokāteline ʻo e toetuʻú mo e huhuʻi ʻo e faʻahinga ʻo e tangatá mei he hingá, pea mei he ngaahi angahala fakatāutahá ʻo makatuʻunga ʻi he fakatomalá."
                },
                {
                    "number": 20,
                    "text": "Ka naʻe ʻikai te ne hāʻele tonu ia ki he kau fai angahalá, pea naʻe ʻikai foki ke fanongoa ʻa hono leʻó ʻi he lotolotonga ʻo e kau taʻetui ʻOtuá mo e kau taʻe-fakatomalá, ʻa ia naʻa nau ʻuliʻi ʻa kinautolu lolotonga ʻa ʻenau ʻi he kakanó;"
                },
                {
                    "number": 21,
                    "text": "Pea naʻe ʻikai foki ke mamata kiate ia ʻa e kau angatuʻu ʻa ia naʻa nau fakasītuʻaʻi ʻa e ngaahi fakamoʻoni pea mo e ngaahi fakatokanga ʻa e kau palōfita ʻo onoʻahó, pea naʻe ʻikai te nau mamata ki hono fofongá."
                },
                {
                    "number": 22,
                    "text": "Pea naʻe pule ʻa e fakapoʻulí ʻi he feituʻu ko ia naʻe ʻi ai ʻa kinautolu ní, ka naʻe ʻi he lotolotonga ʻo e kau māʻoniʻoni ʻa e melinó;"
                },
                {
                    "number": 23,
                    "text": "Pea naʻe fiefia ʻa e kau māʻoniʻoní ʻi hono huhuʻi kinautolú, pea naʻe peluki honau tuí ʻo fakahā ko e ʻAlo ʻo e ʻOtua ʻa honau Huhuʻi mo e Fakahaofi mei he maté pea mo e ngaahi sēini ʻo helí."
                },
                {
                    "number": 24,
                    "text": "Naʻe ulo ʻa honau fofongá, pea naʻe nofo ʻiate kinautolu ʻa e maama mei he ʻao ʻo e ʻEikí, pea naʻa nau hiva ʻaki ʻa e ngaahi hiva fakafetaʻi ki hono huafa toputapú."
                },
                {
                    "number": 25,
                    "text": "Naʻá ku ofo, he naʻe mahino kiate au naʻe ngāue ʻa e Fakamoʻuí ʻi ha taʻu pē ʻe tolu nai ʻi he lotolotonga ʻo e kau Siú pea mo kinautolu ʻo e fale ʻo ʻIsilelí, ʻi heʻene feinga ke akoʻi kiate kinautolu ʻa e ongoongolelei taʻengatá mo ui ʻa kinautolu ki he fakatomalá;"
                },
                {
                    "number": 26,
                    "text": "Ka neongo iá, neongo ʻa ʻene ngaahi ngāue maʻongoʻongá, mo e ngaahi maná, mo ʻene talaki fakahā ʻa e moʻoní, ʻi he fuʻu mālohi mo e mafai lahí, naʻe kei tokosiʻi pē ʻa e faʻahinga naʻa nau tokanga ki hono leʻó, pea nau fiefia ʻi hono ʻaó, pea nau maʻu ʻa e fakamoʻuí ʻi hono toʻukupú."
                },
                {
                    "number": 27,
                    "text": "Ka ko ʻene ngāue ʻi he lotolotonga ʻo kinautolu kuo pekiá naʻe fakangatangata pē ki he kiʻi vahaʻataimi nounou ʻi he vahaʻa ʻo hono kalusefaí pea mo ʻene toetuʻú;"
                },
                {
                    "number": 28,
                    "text": "Pea naʻá ku fifili ki he ngaahi lea ʻa Pitá—ʻa ia naʻá ne pehē ai naʻe malanga ʻa e ʻAlo ʻo e ʻOtuá ki he ngaahi laumālie ʻi he fale fakapōpulá ʻa ia naʻe talangataʻa ʻi muʻa, ʻi he tatali mo e faʻa kātaki ʻa e ʻOtuá ʻi he ngaahi ʻaho ʻo Noá—pē naʻe lava fēfē ke ne malanga ki he ngaahi laumālie ko iá pea fai mo e ngāue naʻe totonu ke fai ʻi honau lotolotongá, ʻi ha kiʻi taimi nounou pehē."
                },
                {
                    "number": 29,
                    "text": "Pea ʻi he lolotonga ʻa ʻeku fifilí, naʻe fakaava ʻa hoku matá, pea naʻe fakaake hake ʻa ʻeku ʻiló, pea naʻe mahino kiate au naʻe ʻikai ke hāʻele tonu ʻa e ʻEikí ki he kau fai angahala mo e kau talangataʻa ʻa ia naʻa nau fakafisinga ʻa e moʻoní, ke akoʻi ʻa kinautolu;"
                },
                {
                    "number": 30,
                    "text": "Kae vakai, naʻá ne fokotuʻutuʻu haʻane kau ngāue, mei he kau māʻoniʻoní, peá ne fili ha kau talafekau, ʻo fakakofuʻi ʻaki ʻa e mālohi mo e mafai, pea tuʻutuʻuni ke nau ʻalu atu ʻo ʻave ʻa e maama ʻo e ongoongoleleí kiate kinautolu naʻe ʻi he fakapoʻulí, ʻio ki he ngaahi laumālie kotoa pē ʻo e tangatá; pea naʻe anga pehē ʻa hono malanga ʻaki ʻo e ongoongoleleí ki he kau pekiá."
                },
                {
                    "number": 31,
                    "text": "Pea naʻe ʻalu atu ʻa e kau talafekau naʻe fili ke talaki fakahā ʻa e ʻaho ʻo e ʻaloʻofa ʻo e ʻEikí pea fakahā ʻa e tauʻatāiná ki he kau pōpula ʻa ia naʻe nofo haʻisiá; ʻio kiate kinautolu kotoa pē te nau fakatomala mei heʻenau ngaahi angahalá pea tali ʻa e ongoongoleleí."
                },
                {
                    "number": 32,
                    "text": "Pea naʻe anga pehē ʻa hono malanga ʻaki ʻo e ongoongoleleí kiate kinautolu kuo nau mate ʻi heʻenau ngaahi angahalá, teʻeki te nau ʻilo ki he moʻoní, pe ko ʻenau maumau-fonó, ʻo nau fakafisinga ʻa e kau palōfitá."
                },
                {
                    "number": 33,
                    "text": "Naʻe akoʻi kiate kinautolu ní ʻa e tui ki he ʻOtuá, fakatomala mei he angahalá, papitaiso fakafofonga ki he fakamolemole ʻo e ngaahi angahalá, pea mo e maʻu ʻo e meʻa-foaki ʻo e Laumālie Māʻoniʻoní ʻi he hilifaki ʻo e nimá,"
                },
                {
                    "number": 34,
                    "text": "Pea mo e ngaahi tefitoʻi moʻoni kehe kotoa pē ʻo e ongoongoleleí, ʻa ia naʻe ʻaonga ke nau ʻilo ki ai ke nau lava ai ʻo fakafeʻungaʻi ʻa kinautolu koeʻuhí ke lava ʻo fakamāuʻi ʻa kinautolu ʻo fakatatau ki he tangatá ʻi he kakanó, kae moʻui ʻo fakatatau ki he ʻOtuá ʻi he laumālié."
                },
                {
                    "number": 35,
                    "text": "Pea ko ia naʻe fakahā ai ki he kau pekiá, ʻa e iiki mo e lalahi fakatouʻosi, ki he taʻe-māʻonioní pea mo e kau faivelengá, kuo fakahoko ʻa e huhuʻí tuʻunga ʻi he feilaulau ʻa e ʻAlo ʻo e ʻOtuá ʻi he funga kolosí."
                },
                {
                    "number": 36,
                    "text": "Pea naʻe anga pehē ʻa hono fakahā ʻa e anga ʻo hono fakaʻaongaʻi ʻo e taimi ʻo hotau Huhuʻí lolotonga ʻa ʻene ʻafio taimi nounou ʻi he maama ʻo e ngaahi laumālié, ʻo ne fakahinohinoʻi mo teuteuʻi ʻa e ngaahi laumālie ʻo e kau palōfita angatonu ʻa ia naʻa nau fakamoʻoni kiate ia ʻi he kakanó;"
                },
                {
                    "number": 37,
                    "text": "Koeʻuhí ke nau ʻave ʻa e pōpoaki ʻo e huhuʻí ki he kau pekia kotoa pē, kiate kinautolu ʻa ia naʻe ʻikai te ne hāʻele tonu ki aí, koeʻuhi ko ʻenau angatuʻú mo ʻenau maumau-fonó, koeʻuhí ke nau lava ʻo fanongo ki heʻene folofolá ʻi he ngāue ʻa ʻene kau tamaioʻeikí."
                },
                {
                    "number": 38,
                    "text": "Naʻe kau ʻi he kau tuʻu-ki-muʻa mo e kakai maʻongoʻonga ko ia naʻa nau fakataha mai ʻi he fuʻu haʻofanga lahi ko ʻeni ʻo e kau māʻoniʻoní ʻa e Tamai ko ʻĀtamá, ko e ʻI Muʻa ʻi Muʻa ʻi he Ngaahi ʻAhó pea mo e tamai ʻa e kakai kotoa pē;"
                },
                {
                    "number": 39,
                    "text": "Pea mo ʻetau Faʻē nāunauʻia ko ʻIví, mo e tokolahi ʻo hono ngaahi ʻofefine angatonu ʻa ia naʻa nau moʻui ʻi he ngaahi kuongá pea nau hū ki he ʻOtua moʻoni mo moʻuí."
                },
                {
                    "number": 40,
                    "text": "Mo ʻĒpeli, ʻa ia ko e ʻuluaki maʻatá, naʻá ne ʻi ai, pea mo hono tokoua ko Setí, ko e taha ʻo e kakai naʻe maʻongoʻongá, ʻa ia naʻá ne ʻi he tatau moʻoni ʻo ʻene tamai ko ʻĀtamá."
                },
                {
                    "number": 41,
                    "text": "Mo Noa, ʻa ia naʻá ne fai ʻa e fakatokanga ʻo kau ki he lōmakí; mo Semi, ʻa ia ko e taulaʻeiki lahi tuʻu-ki-muʻá; mo ʻĒpalahame, ko e tamai ʻo e kakai angatonú; mo ʻAisake, mo Sēkope, mo Mōsese, ʻa e tokotaha foaki fono maʻongoʻonga ʻo ʻIsilelí;"
                },
                {
                    "number": 42,
                    "text": "Mo ʻĪsaia, ʻa ia naʻá ne talaki fakahā ʻi he kikité ʻo pehē, naʻe pani ʻa e Huhuʻi ke ne nonoʻo ʻa e loto-mafesí, ke ne fakahā ʻa e tauʻatāiná ki he kau pōpulá, pea mo fakaava ʻa e fale fakapōpulá kiate kinautolu naʻe haʻisiá, naʻa nau ʻi ai foki mo kinautolu."
                },
                {
                    "number": 43,
                    "text": "Pea ʻikai ia ko ia pē, ka naʻe ʻi ai foki mo ʻIsikeli, ʻa ia naʻe fakahā kiate ia ʻi he meʻa-hā-mai, ha fuʻu teleʻa lahi ʻo e ngaahi hui mōmoa, ʻa ia naʻe toe fakakofu ʻaki ʻa e kakanó, ke nau toe tuʻu hake ʻi he toetuʻu ʻo e kau pekiá, ko ha ngaahi moʻoniʻi laumālie moʻui;"
                },
                {
                    "number": 44,
                    "text": "Mo Tāniela, ʻa ia naʻá ne muʻaki mamata mo tala ʻa hono fokotuʻu ʻo e puleʻanga ʻo e ʻOtuá ʻi he ngaahi ʻaho ki mui ní, ʻa ia ʻe ʻikai ʻaupito ke toe fakaʻauha pe toe tuku ia ki ha kakai kehe;"
                },
                {
                    "number": 45,
                    "text": "Mo ʻIlaiase, ʻa ia naʻá ne ʻi he Moʻunga ʻo e Liliú fakataha mo Mōsesé;"
                },
                {
                    "number": 46,
                    "text": "Pea mo Malakai, ʻa e palōfita ko ia naʻá ne fakamoʻoniʻi ʻe haʻu ʻa ʻIlaisiaá—ʻa ē naʻe lea foki ki ai mo Molonai ki he Palōfita ko Siosefa Sāmitá, ʻo pehē ʻe haʻu ki muʻa ʻi he heʻeki ai ke hoko ʻa e fuʻu ʻaho lahi mo fakamanavahē ʻo e ʻEikí—naʻa nau ʻi ai foki mo kinautolu."
                },
                {
                    "number": 47,
                    "text": "ʻE tō ʻe he palōfita ko ʻIlaisiaá ʻi he loto ʻo e fānaú ʻa e ngaahi talaʻofa naʻe fai ki heʻenau ngaahi tamaí;"
                },
                {
                    "number": 48,
                    "text": "ʻO fakamelomelo ki he fuʻu ngāue lahi ʻe fai ʻi he ngaahi temipale ʻo e ʻEikí ʻi he kuonga ʻo e kakato ʻo e ngaahi kuongá, ki hono huhuʻi ʻo e kau pekiá, pea mo hono fakamaʻu ʻo e fānaú ki heʻenau mātuʻá, telia naʻa taaʻi ʻa e māmaní kotoa ʻaki ʻa e malaʻia, pea fakaʻauha ʻo ʻosiʻosingamālie ʻi heʻene hāʻele maí."
                },
                {
                    "number": 49,
                    "text": "Ko ia ko e faʻahingá ni kotoa, pea mo ha niʻihi tokolahi kehe, ʻio ʻa e kau palōfita naʻa nau nofo ʻi he lotolotonga ʻo e kau Nīfaí pea nau fakamoʻoni ki he hāʻele mai ʻa e ʻAlo ʻo e ʻOtuá, naʻa nau fio ai ʻi he fuʻu fakatahataha lahi ko ʻení ʻo talitali ki honau fakahaofí."
                },
                {
                    "number": 50,
                    "text": "He naʻe lau ʻe he kau pekiá ʻa e mavahe fuoloa ʻa honau laumālié mei honau sinó, ko ha nofo pōpula."
                },
                {
                    "number": 51,
                    "text": "Naʻe akoʻi ʻa kinautolú ni ʻe he ʻEikí, pea foaki kiate kinautolu ʻa e mālohi ke nau tuʻu hake, ʻi he hili ʻa ʻene toetuʻu mei he pekiá, ke nau hū atu ki he puleʻanga ʻo ʻene Tamaí, pea fakakalauni ai ʻa kinautolu ʻaki ʻa e moʻui taʻe-faʻa-maté mo e moʻui taʻengatá."
                },
                {
                    "number": 52,
                    "text": "Pea toe hoko atu ai pē ʻa ʻenau ngāué ʻo hangē ko e talaʻofa ʻa e ʻEikí, pea ke nau maʻu mo e ngaahi tāpuaki kotoa pē ʻa ia naʻe fakatatali maʻanautolu ʻoku ʻofa kiate Iá."
                },
                {
                    "number": 53,
                    "text": "Naʻe ʻi he maama foki ʻo e ngaahi laumālié ʻa e Palōfita ko Siosefa Sāmitá, mo ʻeku tamaioʻeiki ko Hailame Sāmitá, mo Pilikihami ʻIongi, mo Sione Teila, mo Uilifooti Utalafi, pea mo e ngaahi laumālie kehe ʻe niʻihi naʻe fakatatali ke nau toki haʻu ʻi he kakato ʻo e ngaahi kuongá ke nau kau ʻi hono fokotuʻu ʻo e ngaahi makatuʻunga ʻo e fuʻu ngāue lahi ʻo e ngaahi ʻaho ki mui ní,"
                },
                {
                    "number": 54,
                    "text": "ʻA ia naʻe kau ai ʻa hono langa ʻo e ngaahi temipalé, pea mo hono fai ʻi ai ʻo e ngaahi ouau ki hono huhuʻi ʻo e kau pekiá ʻa ia naʻa nau ʻi he maama foki ʻo e ngaahi laumālié."
                },
                {
                    "number": 55,
                    "text": "Naʻá ku vakai foki naʻa nau kau ʻi he kakai ʻeiki mo tuʻu-ki-muʻa ʻa ia naʻe fili ʻi he kamataʻangá ke nau hoko ko e kau pule ʻi he Siasi ʻo e ʻOtuá."
                },
                {
                    "number": 56,
                    "text": "ʻIo, ki muʻa ʻi hono fanauʻi mai ʻo kinautolú, naʻa nau maʻu fakataha mo e fuʻu tokolahi kehe ʻa ʻenau ngaahi ʻuluaki lēsoní ʻi he maama ʻo e ngaahi laumālié pea naʻe teuteuʻi kinautolu ke nau haʻu ʻi he taimi totonu ʻo e ʻEikí ʻo ngāue ʻi heʻene ngoue vainé ki hono fakamoʻui ʻo e ngaahi laumālie ʻo e tangatá."
                },
                {
                    "number": 57,
                    "text": "Naʻá ku mamata ai ko e kaumātuʻa angatonu ko ia ʻo e kuonga ko ʻení, ʻi heʻenau mavahe atu meí he moʻui fakamatelié, ʻoku hoko atu ai pē ʻa ʻenau ngāué ʻi hono malanga ʻaki ʻo e ongoongolelei ʻo e fakatomalá mo e huhuʻí, tuʻunga ʻi he feilaulau ʻa e ʻAlo pē Taha naʻe Fakatupu ʻo e ʻOtuá, ʻi he lotolotonga ʻo kinautolu ʻoku nau ʻi he fakapoʻulí pea nau kei haʻisia ʻi he angahalá ʻi he fuʻu maama lahi fau ʻo e ngaahi laumālie ʻo e kau pekiá."
                },
                {
                    "number": 58,
                    "text": "Ko e kau pekia ko ia ʻoku fakatomalá ʻe huhuʻi ʻa kinautolu, ʻo kapau te nau talangofua ki he ngaahi ouau ʻo e fale ʻo e ʻOtuá,"
                },
                {
                    "number": 59,
                    "text": "Pea ʻo ka hili ʻa ʻenau totongi ʻa e tautea ʻo ʻenau ngaahi maumau-fonó, pea fufulu ʻa kinautolu ʻo nau maʻá, te nau toki maʻu ha totongi ʻo fakatatau ki heʻenau ngaahi ngāué, he ko e kau ʻea-hoko kinautolu ki he fakamoʻuí."
                },
                {
                    "number": 60,
                    "text": "Pea naʻe anga pehē ʻa hono fakahā mai kiate au ʻa e meʻa-hā-mai ki hono huhuʻi ʻo e kau pekiá, pea ʻoku ou fakamoʻoniʻi ia, pea ʻoku ou ʻilo ʻoku moʻoni ʻa e ngaahi lekooti ko ʻeni ʻoku ou faí, tuʻunga ʻi he tāpuaki ʻa hotau ʻEiki mo hotau Fakamoʻui, ko Sīsū Kalaisí, ʻe pehē. ʻĒmeni."
                }
            ]
        },
        "/study/scriptures/dc-testament/od/1": {
            "uri": "/study/scriptures/dc-testament/od/1",
            "title": "Fanongonongo Fakamafaiʻi 1",
            "data_type": "chapter",
            "chapter_name": "Fanongonongo Fakamafaiʻi—1",
            "text": [
                "Ki ha Taha pē ʻe Kau ki ai ʻEní:",
                "Kuo ʻoatu ʻa e ngaahi ongoongo fakanusipepa mei Sōleki Siti ko e tupu mei ha ngaahi feinga ke maʻu ha mafai fakapule, ʻa ia kuo lahi hono pulusi holo ʻo pehē, ʻoku pehē ʻe he Komisoni ʻo ʻIutaá, ʻi heʻenau fakamatala kuo toki fai ki he Sekelitali Fakafonuá, ʻoku kei faí ni ʻa e ngaahi mali tokolahi pea tokua kuo fai ʻa e ngaahi mali pehē ʻe fāngofulu pe lahi ange ʻi ʻIutā talu mei he Sune kuohilí pe ʻi he taʻu kuo hilí, pea tokua kuo hanga ʻe he kau takimuʻa ʻo e Siasí ʻi heʻenau ngaahi malanga ʻi he ʻao ʻo e kakaí ʻo akoʻi, poupouʻi mo fakaʻaiʻai hono hokohoko atu ʻo hono fai ʻo e mali tokolahí—",
                "Ko ia, ko au, ʻi hoku lakanga ko e Palesiteni ʻo e, Siasi ʻo Sīsū Kalaisi ʻo e Kau Māʻoniʻoni ʻi he Ngaahi ʻAho Kimui Ní, ʻoku ou fakapapau atu heni ʻi he lea mamafa taha, ʻoku loi ʻa e ngaahi tukuakiʻi ko ʻení. ʻOku ʻikai te mau akoʻi ʻa e nofo mo e ngaahi uaifi pe mali tokolahí, pe fakangofua ha toko taha ke kau ki ai, pea ʻoku ou fakaʻikaiʻi ʻa hono fai ʻo e ngaahi mali tokolahi ʻe fāngofulu pe ha toe fika kehe ʻi he lolotonga ʻo e vahaʻataimi ko iá ʻi homau ngaahi Temipalé pe ʻi ha toe feituʻu kehe ʻi he Vahefonuá.",
                "Kuo fakahā mai naʻe ʻi ai ha meʻa ʻe taha, ʻa ia ʻoku lau ʻe kinautolu naʻe kau aí naʻe fai tokua ʻa e malí ʻi he Fale ʻEnitaumení, ʻi Sōleki Siti, ʻi he Faʻahitaʻu Matala ʻo e 1889, ka kuo teʻeki te u lava ʻo ʻilo pe ko hai naʻá ne fai ʻa e malí; pea ʻilonga ha meʻa naʻe fai fekauʻaki mo ʻeni, naʻe fai ia taʻe te u ʻilo ki ai. Ko ia koeʻuhi ko hono fai tokua ʻo e meʻá ni, naʻá ku tuʻutuʻuni ai ke holoki leva ʻa e Fale ʻEnitaumení ʻo ʻoua naʻa toe tatali.",
                "Ko e meʻa ʻi he faʻu ʻe he Fale Alea Fakapuleʻangá ha ngaahi lao ʻo tapui hono fai ʻo e ngaahi mali tokolahí, ʻa ia ko e ngaahi lao kuo tuʻutuʻuni ʻe he fakamaauʻanga tangi māʻolunga tahá ʻo pehē ʻoku fehoanaki mo e konisitūtoné, ko ia ʻoku ou fakahā heni hoku loto ke talangofua ki he ngaahi lao ko iá, pea ke ngāue ʻaki hoku mafaí ki he kāingalotu ʻo e Siasí ʻa ia ʻoku ou pule ki aí ke nau fai pehē foki.",
                "ʻOku ʻikai ha meʻa ʻi heʻeku ngaahi akonaki ki he Siasí pe ko e ngaahi akonaki ʻa hoku ngaahi kaungā-ngāué, lolotonga ʻa e vahaʻataimi kuo lau ki aí, ʻa ia ʻe lava ʻo pehē ʻe fakaʻuhingaʻi ne fakaʻaiʻai mo poupouʻi ai hono fai ʻo e mali tokolahí; pea ʻi he fai ʻe ha Kaumātuʻa ʻo e Siasí ha lea ʻe hā mei ai ha faʻahinga akonaki pehē, kuo valokiʻi leva ia. Pea ʻoku ou fakahā fakapapau heni ʻi he ʻao ʻo e kakaí ko ʻeku akonaki ki he Kau Māʻoniʻoni ʻi he Ngaahi ʻAho Kimui Ní ke ʻoua naʻa nau fai ha mali kuo tapui ʻe he lao ʻo e fonuá.",
                "Uilifooti Utalafi",
                "Palesiteni ʻo e, Siasi ʻo Sīsū Kalaisi ʻo e Kau Māʻoniʻoni ʻi he Ngaahi ʻAho Kimui Ní.",
                "Naʻe fokotuʻu ʻe Palesiteni Lolenisō Sinou ʻa e meʻa ʻoku hā atu ʻi lalo ní:",
                "“ʻOku ou fokotuʻu atu, ʻi he ʻiloʻi ko Uilifooti Utalafi ʻa e Palesiteni ʻo e Siasi ʻo Sīsū Kalaisi ʻo e Kau Māʻoniʻoni ʻi he Ngaahi ʻAho Kimui Ní, pea ko e tangata pē ʻe taha ʻi he māmaní ʻi he taimi lolotongá ʻa ia ʻokú ne maʻu ʻa e ngaahi kī ʻo e ngaahi ouau fakamaʻú, ke tau pehē ʻoku fakamafaiʻi kakato ia ʻi he mafai ʻo hono lakangá, ke ne ʻoatu ʻa e Fakamatala Fakamafaiʻi ʻa ia kuo lau ʻo tau fanongo ki aí, pea kuo tohi ia ʻi he ʻaho 24 Sepitema 1890, pea ʻi heʻetau hoko ko e Siasi kuo fakataha ʻi ha Konifelenisi Lahí, ke tau tali ʻa e meʻa kuó ne fakahā ʻo kau ki he ngaahi mali tokolahí ʻo lau ia ko e meʻa kuo fakamafaiʻi pea ʻoku tau haʻisia ki ai.”",
                "Naʻe tali ʻi he loto-taha ke poupou ki he fokotuʻu ʻoku hā atu ʻi ʻolunga ní.",
                "Sōleki Siti, ʻIutā, ʻOkatopa 6, 1890.",
                "ʻE ʻikai tuku au ʻe he ʻEikí pe ko ha toe tangata kehe pē ʻa ia ʻoku hoko ko e Palesiteni ʻo e Siasí ni ke ne takihalaʻi ʻa kimoutolu. ʻOku ʻikai kau ia ʻi he palaní. ʻOku ʻikai ʻi he finangalo ia ʻo e ʻOtuá. Kapau te u feinga ke fai pehē, ʻe toʻo leva au ʻe he ʻEikí mei hoku tuʻungá, pea te Ne fai pehē ki ha toe tangata kehe pē ʻa ia ʻe feinga ke taki ʻa e fānau ʻa e tangatá ke nau hē mei he ngaahi fakahā ʻa e ʻOtuá pea mei honau fatongiá. (Konifelenisi Lahi Fakavaeuataʻu hono Onongofulu mā taha ʻa e Siasí, Mōnite, ʻOkatopa 6, 1890, Sōleki Siti, ʻIutā. Naʻe lipooti ʻi he Deseret Evening News, ʻOkatopa 11, 1890, p. 2.)",
                "ʻOku ʻikai mahuʻinga pe ko hai ʻoku moʻuí pea ko hai ʻoku maté, pe ko hai ʻoku ui ke ne tataki ʻa e Siasi ní, kuo pau ke nau tataki ia ʻo fakatatau ki he fakahinohino ʻa e ʻOtua Māfimafí. Kapau ʻe ʻikai te nau fai ia ʻi he founga ko iá, ʻe ʻikai pē te nau lava ʻo fai ia ʻi ha toe founga kehe. …",
                "Naʻá ku toki maʻu ha ngaahi fakahā ki mui, pea ko ha ngaahi fakahā mahuʻinga ia kiate au, pea te u fakahā kiate kimoutolu ʻa ia kuo folofola ʻaki ʻe he ʻEikí kiate aú. ʻOku ou fie taki atu hoʻomou fakakaukaú ki he meʻa ko ia ʻoku ui ko e fanongonongo fakamafaiʻí. …",
                "Kuo folofola mai ʻa e ʻEikí kiate au ke u fai ki he Kau Māʻoniʻoni ʻi he Ngaahi ʻAho Kimui Ní ha fehuʻi, pea naʻá Ne toe folofola mai foki kiate au, kapau te nau fanongo ki he meʻa te u lea ʻaki kiate kinautolú mo tali ʻa e fehuʻi ʻoku fai atu kiate kinautolú, ʻi he Laumālié mo e mālohi ʻo e ʻOtuá, te nau fai ʻa e tali tatau, pea te nau tui tatau ʻo kau ki he meʻá ni.",
                "Ko e fehuʻí ʻeni: Ko e hā ʻa e meʻa fakapotopoto taha ke fai ʻe he Kau Maʻoniʻoni ʻi he Ngaahi ʻAho Kimui Ní—ke nau hokohoko atu ʻo feinga ke fai ʻa e mali tokolahí, ka ʻoku tapui ia ʻe he ngaahi lao ʻo e puleʻangá pea fakafepakiʻi ʻe he kakai ʻe toko onongofulu miliona, pea ʻe tupu ai hano faʻao fakapuleʻanga pea mole ai ʻa e ngaahi Temipalé kotoa, pea mo hono taʻofi ʻo e ngaahi ouau kotoa pē ʻoku fakahoko ʻi aí, maʻá e kakai moʻuí mo e kau pekiá fakatouʻosi, pea mo hono puke pōpula ʻo e Kau Palesiteni ʻUluakí mo e Toko Hongofulu Mā Uá mo e ʻulu ʻo e ngaahi fāmili ʻi he Siasí, pea mo hono faʻao fakapuleʻanga ʻo e koloa fakafoʻituitui ʻa e kakaí (he ʻe hanga ʻe he ngaahi meʻá ni kotoa foki ia ʻo taʻofi ʻa e mali tokolahí); pe, ko e hili ʻa ʻetau fai ʻa e meʻa kuo tau faí mo fepaki mo e ngaahi faingataʻa kuo tau fepaki mo ia ʻi heʻetau tauhi ʻa e tefitoʻi moʻoni ko ʻení ke taʻofi ʻa e mali tokolahi pea tau talangofua ki he laó, pea ʻi heʻetau fai iá ʻe lava ʻa e kau Palōfitá, kau ʻAposetoló mo e ngaahi tamaí ʻo nofo ʻi ʻapi, koeʻuhí ke nau lava ʻo akoʻi ʻa e kakaí mo fakahoko honau ngaahi fatongia ʻi he Siasí, pea kei ʻi he nima pē ʻo e Kāingalotú ʻa e ngaahi Temipalé, koeʻuhí ke nau lava ʻo fakahoko ʻa e ngaahi ouau ʻo e Ongoongoleleí, ki he kakai moʻuí mo e kau pekiá fakatouʻosi?",
                "Naʻe fakahā mai ʻe he ʻEikí kiate au ʻi he meʻa-hā-mai mo e fakahā ʻa e meʻa kuo pau ke hokó ʻo kapau ʻe ʻikai te tau taʻofi ʻa e ngāué ni. Kapau naʻe ʻikai te tau taʻofi ia, ʻe ʻikai hano ʻaonga kiate kimoutolu … ha taha pē ʻo e kau tangata ʻi he temipale ʻi Lōkaní; koeʻuhí ʻe taʻofi ʻa e ngaahi ouau kotoa pē ʻi he fonua kotoa ʻo Saioné. ʻE lahi ʻaupito ʻa e puputuʻú ʻi ʻIsileli kotoa, pea ʻe hoko ai ha kau tangata tokolahi ko e kau pōpula. ʻE hoko mai ʻa e faingataʻá ni ki he Siasí kotoa, pea ʻe fakamālohiʻi ai kitautolu ke taʻofi ʻa e mali tokolahí. Ko ia, ko e fehuʻí ʻeni, pe ʻoku totonu ke tau taʻofi ia ʻi he founga ko ʻení, pe ko e founga kuo fakahā mai ʻe he ʻEikí kiate kitautolú, pea tuku ke hoko ʻa hotau kau Palōfitá mo e kau ʻAposetoló mo e ngaahi tamaí ko e kau tangata tauʻatāina. Pea kei ʻi he nima ʻo e kakaí ʻa e ngaahi temipalé, koeʻuhí ke lava ʻo huhuʻi ʻa e kau pekiá. Kuo ʻi ai ha tokolahi fau kuo ʻosi fakahaofi mei he fale fakapōpula ʻi he maama fakalaumālié ʻe he kakaí ni, pea ʻe hoko atu ʻa e ngāué pe taʻofi ia? Ko e fehuʻi ʻeni ʻoku tuku atu ʻi he ʻao ʻo e Kau Māʻoniʻoni ʻi he Ngaahi ʻAho Kimui Ní. Kuo pau ke mou fakamāuʻi ia ʻiate kimoutolu pē. ʻOku ou loto ke mou tali ki ai ʻe kimoutolu pē. ʻE ʻikai te u tali ki ai; ka ʻoku ou pehē kiate kimoutolu ko e tuʻunga moʻoni ia naʻe mei ʻi ai ʻa e kakaí ni ʻo kapau naʻe ʻikai ke tau fai ʻa e meʻa naʻa tau faí.",
                "… Naʻá ku mamata tonu ki he meʻa ʻe hokó kapau ʻe ʻikai fai ha meʻa ki ai. Kuo fuoloa ʻaupito ʻa e ʻiate au ʻa e laumālie ko ʻení. Ka ʻoku ou fie tala atu ʻeni: Naʻá ku mei tuku pē ʻe au ke ʻave ʻa e ngaahi temipalé mei hotau nimá; naʻá ku mei tuku pē ke u ʻalu ki he fale fakapōpulá, pea tuku ke ʻalu foki ki ai mo e tangata kotoa pē, ka ne taʻeʻoua hono fekauʻi au ʻe he ʻOtua ʻo e langí ke u fai ʻa e meʻa naʻá ku faí, pea ʻi he hokosia ʻa e houa naʻe fekauʻi ai au ke u fai ʻa e meʻa ko iá, naʻe mahino kotoa kiate au ʻa e meʻa ke u faí. Naʻá ku hū ki he ʻEikí, peá u tohi ʻa e meʻa ne fakahā mai ʻe he ʻEikí ke u tohí. …",
                "ʻOku ou fakahā ʻeni kiate kimoutolú, koeʻuhí ke mou fakalaulauloto mo fifili ki ai. ʻOku fakahoko ʻe he ʻEikí ʻa ʻene ngāué ʻiate kitautolu. (Konifelenisi ʻa e Siteiki Keisí, Lōkani, ʻIutā, Sāpate, Nōvema 1, 1891. Naʻe lipooti ʻi he Deseret Weekly, Nōvema 14, 1891.)",
                "Te u fakahā atu leva kiate kimoutolu ʻa e meʻa naʻe fakahā mai kiate aú pea mo e meʻa naʻe fakahoko ʻe he ʻAlo ʻo e ʻOtuá ʻi he meʻá ni. … Naʻe mei fakahoko ʻa e ngaahi meʻa kotoa ko ʻení, ʻo hangē ʻoku moʻui ʻa e ʻOtua Māfimafí, ʻo kapau naʻe ʻikai fakahā mai ʻa e Fanongonongo Fakamafaiʻí. Ko ia, naʻe finangalo ai ʻa e ʻAlo ʻo e ʻOtuá ke ʻoatu ʻa e meʻa ko iá ki he Siasí pea ki he māmaní koeʻuhí ko ha taumuʻa naʻe ʻi hono finangaló. Kuo tuʻutuʻuni ʻe he ʻEikí ke fokotuʻu ʻa Saione. Kuó ne tuʻutuʻuni ke fakaʻosi hono langa ʻo e temipale ko ʻení. Kuó ne tuʻutuʻuni ke ʻoatu hono fakamoʻui ʻo e kakai moʻuí mo e kau pekiá ʻi he ngaahi teleʻa ko ʻeni ʻo e ngaahi moʻungá. Pea kuo tuʻutuʻuni ʻe he ʻOtua Māfimafí ke ʻoua naʻa hanga ʻe he Tēvoló ʻo taʻofi ia. Kapau ʻe mahino ia kiate kimoutolu, ko e kī ia ki aí. (Mei ha malanga naʻe fai ʻi he sēsini hono ono ʻo hono fakatapui ʻo e Temipale Sōlekí, ʻEpeleli 1893, Ngaahi Tatau ne Taipeʻi ʻo e Ngaahi Houa Fakataha Fakatapui, Tauhiʻanga Lekootí, Potungāue Hisitōlia ʻa e Siasí, Sōleki Siti, ʻIutā.)"
            ]
        },
        "/study/scriptures/dc-testament/od/2": {
            "uri": "/study/scriptures/dc-testament/od/2",
            "title": "Fanongonongo Fakamafaiʻi 2",
            "data_type": "chapter",
            "chapter_name": "Fanongonongo Fakamafaiʻi—2",
            "text": [
                "Ki ha Taha pē ʻe Kau ki Ai ʻEní:",
                "ʻI he ʻaho 30 Sepitema 1978, ʻi he Konifelenisi Lahi Fakavaeuataʻu Hono 148 ʻa e, Siasi ʻo Sīsū Kalaisi ʻo e Kau Māʻoniʻoni ʻi he Ngaahi ʻAho Kimui Ní, naʻe fokotuʻu ai ʻa e ngaahi meʻa ko ʻení ʻe Palesiteni N. ʻEletoni Tena, ko e Tokoni ʻUluaki ʻi he Kau Palesiteni ʻUluaki ʻo e Siasi:",
                "ʻI he kamataʻanga ʻo Sune ʻo e taʻu kuo ʻosí, naʻe fanongonongo ai ʻe he Kau Palesiteni ʻUluakí kuo maʻu ha fakahā ʻe Palesiteni Sipenisā W. Kimipolo ke maʻu ʻa e lakanga fakataulaʻeikí mo e ngaahi tāpuaki ʻo e temipalé ʻe he kakai tangata kotoa pē ʻo e Siasi ʻa ia ʻoku feʻunga mo tāú. Kuo kole mai ʻe Palesiteni Kimipolo ke u fakahā ki he konifelenisí ʻi he hili ʻa ʻene maʻu ʻa e fakahā ko ʻení, ʻa ia naʻá ne maʻu ʻi he hili haʻane fifili mo haʻane fakalaulauloto fuoloa mo e lotu lahi ʻo kau ki ai ʻi he ngaahi loki toputapu ʻo e temipale māʻoniʻoní, naʻá ne fakahā ia ki hono ongo tokoní, pea naʻá na tali ia mo poupou ki ai. Naʻe fakahā leva ia ki he Kōlomu ʻo e Kau ʻAposetolo ʻe Toko Hongofulu Mā Uá, ʻa ia naʻa nau tali ia ʻi he loto-taha ki ai, pea naʻe toki fakahā ia ki hono toe ʻo e Kau Taki Māʻolunga ʻo e Siasí, pea naʻe pehē ʻenau tali ia ʻi he loto-taha ki ai.",
                "Kuo kole mai ʻe Palesiteni Kimipolo ke u lau atu ʻa e tohi ko ʻení:",
                "Sune 8, 1978",
                "Ki he kau taki māʻolunga mo e kau ʻōfisa ʻo e lakanga fakataulaʻeiki fakafeituʻu kotoa pē ʻo e, Siasi ʻo Sīsū Kalaisi ʻo e Kau Māʻoniʻoni ʻi he Ngaahi ʻAho Kimui Ní, ʻi he māmaní kotoa:",
                "Siʻomau Ngaahi Tokoua:",
                "ʻI heʻemau vakai ki he tupulaki ʻo e ngaahi ngāue ʻa e ʻEikí ʻi he māmaní, ʻoku mau fakafetaʻi ai ʻi he lahi fau ʻa hono tali ʻe he kakai ʻo e ngaahi puleʻanga kehekehe ʻo māmaní ʻa e pōpoaki ʻo e ongoongolelei kuo fakafoki maí, pea kuo ʻi ai honau fuʻu tokolahi ʻaupito kuo nau kau mai ki he Siasí. Ko ia, kuo tupu ai hano ueʻi hake ʻo kimautolu ke foaki ki he kāingalotu kotoa pē ʻo e Siasí ʻa ia ʻoku nau feʻunga mo tāú ʻa e ngaahi faingamālie mo e ngaahi tāpuaki kotoa pē ʻoku lava ʻo maʻu ʻi he ongoongoleleí.",
                "Tuʻunga ʻi he mahino kiate kimautolu ʻa e ngaahi talaʻofa kuo fai ʻe he kau palōfita mo e kau palesiteni ʻo e Siasí ʻa ia kuo nau muʻomuʻa ʻiate kimautolú ʻe ʻi ai ha taimi, ʻi he palani taʻengata ʻa e ʻOtuá, ʻe maʻu ai ʻe hotau ngaahi tokoua kotoa pē ʻa ia ʻoku feʻunga mo tāú ʻa e lakanga fakataulaʻeikí, pea ʻi heʻemau fakamoʻoniʻi ʻa e tui faivelenga ʻa kinautolu ko ia kuo taʻofi fuoloa mei ai ʻa e lakanga fakataulaʻeikí, ko ia kuo mau kole tāumaʻu fuoloa mo tautapa fakamātoato ai koeʻuhí ko kinautolú ni, ʻa ia ko siʻotau ngaahi tokoua tui faivelengá, pea kuo mau nofo ʻi ha ngaahi houa lahi ʻi he Loki ʻi ʻOlunga ʻo e Temipalé ʻi he tautapa ki he ʻEikí ke maʻu mei ai ha tataki fakalangi ʻi he meʻá ni.",
                "Kuó Ne ʻafio mai ki heʻemau lotú, pea kuó ne fakapapauʻi mai ʻi he fakahā kuo hokosia ʻa e ʻaho ko ia kuo talaʻofa fuoloa maí ʻa ia ʻe lava ai ʻe he tangata tui faivelenga, mo feʻunga mo taau kotoa pē ʻi he Siasí ʻo maʻu ʻa e lakanga fakataulaʻeiki toputapú, fakataha mo e mālohi ke nau ngāue ʻaki ʻa hono mafai fakalangí, pea fiefia fakataha mo hono kakai ʻofeiná ʻi he tāpuaki kotoa pē ʻoku tafe mai mei aí, kau ai ʻa e ngaahi tāpuaki ʻo e temipalé. Ko ia ai, ko e kāingalotu tangata kotoa pē ʻo e Siasí ʻa ia ʻoku feʻunga mo tāú ʻe lava ʻo fakanofo ʻa kinautolu ki he lakanga fakataulaʻeikí ʻo tatau ai pē pe ko e matakali fē ʻoku nau haʻu mei aí pe ko e hā ʻa e lanu ʻo honau kilí. ʻOku ʻoatu ai ʻa e tuʻutuʻuni ki he kau takimuʻa ʻo e lakanga fakataulaʻeikí ke nau muimui pau ki he tuʻutuʻuni ʻo fekauʻaki mo hono fakaʻekeʻeke fakalelei ʻo kinautolu kotoa pē ʻoku teuteu ke foaki ki ai ʻa e Lakanga Taulaʻeiki Faka-ʻĒloné pe Lakanga Taulaʻeiki Faka-Melekisētekí ke fakapapauʻi ʻoku nau aʻusia ʻa e ngaahi tuʻutuʻuni kuo fokotuʻu ʻo kau ki he feʻunga mo tāú.",
                "Ko ia ʻoku mau fakahā fakapapau ʻi he loto-fakamoʻomoʻoni kuo fakahā mai ʻe he ʻEikí ʻa hono finangalo ki hono tāpuekina ʻo ʻene fānau kotoa pē ʻi he māmaní kotoa ʻa ia te nau tokanga ki he leʻó ʻo ʻene kau tamaioʻeiki kuo fakamafaiʻí, pea teuteuʻi kinautolu ke nau maʻu ʻa e tāpuaki kotoa pē ʻo e ongoongoleleí.",
                "Fakaʻapaʻapa atu,",
                "Sipenisā W. Kimipolo",
                "N. ʻEletoni Tena",
                "Melioni G. Lomenī",
                "Ko e Kau Palesiteni ʻUluakí",
                "ʻOku fokotuʻu atu ʻi heʻetau ʻiloʻi ko Sipenisā W. Kimipoló ko e palōfita, tangata kikite, mo e tangata maʻu fakahā, mo e palesiteni ʻo e Siasi ʻo Sīsū Kalaisi ʻo e Kau Māʻoniʻoni ʻi he Ngaahi ʻAho Kimui Ní, ko kitautolu ko e fakatahaʻanga maʻu mafaí ni ʻa ia ʻokú ne fakafofongaʻi kotoa ʻa e Siasí, ke tau tali ʻa e fakahaá ni ko e folofola pea mo e finangalo ia ʻo e ʻEikí. Ko kimoutolu kotoa pē ʻoku mou poupou ki aí, hiki hake homou nima toʻomataʻú ki ʻolunga. Kapau ʻoku ʻikai poupou ki ai ha taha pea fakahā mai ia ʻi he founga tatau.",
                "Naʻe tali mo poupouʻi ʻa e fokotuʻu ʻoku hā atu ʻi ʻolungá ʻi he loto-taha ki ai.",
                "Sōleki Siti, ʻIutā, Sepitema 30, 1978."
            ]
        }
    }
}